<stat. theb. 7.1> Atque ea cunctantes Tyrii primordia belli
<stat. theb. 7.2> Iuppiter haud aequo respexit corde Pelasgos,
<stat. theb. 7.3> concussitque caput, motu quo celsa laborant
<stat. theb. 7.4> sidera proclamatque adici cervicibus Atlas,
<stat. theb. 7.5> tunc ita velocem Tegees adfatus alumnum: '
<stat. theb. 7.6> i, medium rapido Borean inlabere saltu
<stat. theb. 7.7> Bistonias, puer, usque domos axemque nivosi
<stat. theb. 7.8> sideris, Oceano vetitum qua Parrhasis ignem
<stat. theb. 7.9> nubibus hibernis et nostro pascitur imbri,
<stat. theb. 7.10> atque ibi seu posita respirat cuspide Mavors,
<stat. theb. 7.11> quamquam invisa quies, seu, quod reor, arma tubasque
<stat. theb. 7.12> insatiatus habet caraeque in sanguine gentis
<stat. theb. 7.13> luxuriat: propere monitus iramque parentis
<stat. theb. 7.14> ede, nihil parcens, nempe olim accendere iussus
<stat. theb. 7.15> Inachias acies atque omne, quod Isthmius umbo
<stat. theb. 7.16> distinet et raucae circumtonat ira Maleae:
<stat. theb. 7.17> illi vix muros limenque egressa iuventus
<stat. theb. 7.18> sacra colunt; credas bello rediisse, tot instant
<stat. theb. 7.19> plausibus, offensique sedent ad iusta sepulcri.
<stat. theb. 7.20> hicne tuus, Gradive, furor? sonat orbe recusso
<stat. theb. 7.21> discus et Ocbalii coeunt in proelia caestus,
<stat. theb. 7.22> at si ipsi rabies ferrique insana voluptas
<stat. theb. 7.23> qua tumet, immeritas cineri dabit impius urbes
<stat. theb. 7.24> ferrum ignemque ferens, implorantesque Tonantem
<stat. theb. 7.25> sternet humi populos miseruntque exhauriet orbem,
<stat. theb. 7.26> nunc lenis belli nostraque remittitur ira.
<stat. theb. 7.27> quodni praecipitat pugnas dictoque iubentis
<stat. theb. 7.28> ocius impingit Tyriis Danaa agmina muris â
<stat. theb. 7.29> nil equidem crudele minor â, sit mite bonumque
<stat. theb. 7.30> numen, et effreni laxentur in otia mores,
<stat. theb. 7.31> reddat equos ensemque mihi, nec sanguinis ultra
<stat. theb. 7.32> ius erit: aspiciam terras pacemque iubebo
<stat. theb. 7.33> omnibus; Ogygio sat erit Tritonia bello.â
<stat. theb. 7.34> Dixerat, et Thracum Cyllenius arva subibat;
<stat. theb. 7.35> atque illum Arctoae labentem cardine portae
<stat. theb. 7.36> tempestas aeterna plagae praetentaque caelo
<stat. theb. 7.37> agmina nimborum primique Aquilonis hiatus
<stat. theb. 7.38> in diversa ferunt: crepat aurea grandine multa
<stat. theb. 7.39> palla, nec Arcadii bene protegit umbra galeri.
<stat. theb. 7.40> hic steriles delubra notat Mavortia silvas â
<stat. theb. 7.41> horrescitque tuens â , ubi mille furoribus illi
<stat. theb. 7.42> cingitur averso domus immansueta sub Haemo.
<stat. theb. 7.43> ferrea compago laterum, ferro apta feruntur
<stat. theb. 7.44> limina, ferratis incumbunt tecta columnis.
<stat. theb. 7.45> laeditur adversum Phoebi iubar, ipsaque sedem
<stat. theb. 7.46> lux timet, et durus contristat sidera fulgor,
<stat. theb. 7.47> digna loco statio: primis salit Impetus amens
<stat. theb. 7.48> e foribus caecumque Nefas Iraeque rubentes
<stat. theb. 7.49> exsanguesque Metus, occultisque ensibus adstant
<stat. theb. 7.50> Insidiae geminumque tenens Discordia ferrum.
<stat. theb. 7.51> innumeris strepit aula Minis, tristissima virtus
<stat. theb. 7.52> stat medio, laetusque Furor voltuque cruento
<stat. theb. 7.53> Mors armata sedet; bellorum solus in aris
<stat. theb. 7.54> sanguis et incensis qui raptus ab urbibus ignis,
<stat. theb. 7.55> terrarum exuviae circum, et fastigia templi
<stat. theb. 7.56> captae insignibant gentes, caelataque ferro
<stat. theb. 7.57> fragmina portarum bellatriccsque carinae,
<stat. theb. 7.58> et vacui currus protritaque curribus ora,
<stat. theb. 7.59> paene etiam gemitus: adeo vis omnis et omne
<stat. theb. 7.60> vulnus, ubique ipsum, sed non usquam ore remisso
<stat. theb. 7.61> cernere erat: talem divina Mulciber arte
<stat. theb. 7.62> ediderat; nondum radiis monstratus adulter
<stat. theb. 7.63> foeda catenato luerat conubia lecto.
<stat. theb. 7.64> Quaerere templorum regem vix coeperat ales
<stat. theb. 7.65> Maenalius, tremit ecce solum et mugire refractis
<stat. theb. 7.66> corniger Hebrus aquis; tunc quod pecus utile bello
<stat. theb. 7.67> vallem infestabat, trepidas spumare per herbas,
<stat. theb. 7.68> signa adventantis, clausaeque adamante perenni
<stat. theb. 7.69> dissiluere fores. Hyrcano in sanguine pulcher
<stat. theb. 7.70> ipse subit curru, diraque adspargine latos
<stat. theb. 7.71> mutat agros, spolia a tergo flentesque catervae:
<stat. theb. 7.72> dant silvae nixque alta locum; regit atra iugales
<stat. theb. 7.73> sanguinea Bellona manu longaque fatigat
<stat. theb. 7.74> cuspide. deriguit visu Cyllenia proles
<stat. theb. 7.75> submisitque genas: ipsi reverentia patri,
<stat. theb. 7.76> si prope sit, dematque minas nec talia mandet.
<stat. theb. 7.77> quod Iovis imperium, magno quid ab aethere portas?â
<stat. theb. 7.78> occupat Armipotens neque enim hune, germane, sub axem
<stat. theb. 7.79> sponte venis hiemesque meas, cui roscida iuxta
<stat. theb. 7.80> Maenala et aestivi elementior aura Lycaei.â
<stat. theb. 7.81> ille refert consulta patris, nee longa moratus,
<stat. theb. 7.82> sicut anhelabant, iuncto sudore volantes
<stat. theb. 7.83> Mars impellit equos, resides in proelia Graios
<stat. theb. 7.84> ipse etiam indignans, vidit pater altus et irae
<stat. theb. 7.85> iam levior tardo flectebat pondere vultum:
<stat. theb. 7.86> ut si quando ruit debellatasque relinquit
<stat. theb. 7.87> Eurus aquas, pax ipsa tumet pontumque iacentem
<stat. theb. 7.88> exanimis iam volvit hiemps: nondum arma earinis
<stat. theb. 7.89> omnia, nec toto respirant pectore nautae.
<stat. theb. 7.90> Finierat pugnas honor exsequialis inermes,
<stat. theb. 7.91> necdum aberant coetus, cunctisque silentibus heros
<stat. theb. 7.92> vina solo fundens cinerem placabat Adrastus
<stat. theb. 7.93> Archemori: da, parve, tuum trieteride multa
<stat. theb. 7.94> instaurare diem, nee saucius Arcadas aras
<stat. theb. 7.95> malit adire Pelops Eleaque pulset eburna
<stat. theb. 7.96> templa manu, nee Castaliis altaribus anguis,
<stat. theb. 7.97> nee sua pinigero magis adnatet umbra Lechaeo.
<stat. theb. 7.98> nos te lugenti, puer, infitiamur Averno,
<stat. theb. 7.99> maestaque perpetuis sollemnia iungimus astris,
<stat. theb. 7.100> nunc festina cohors, at si Boeotia ferro
<stat. theb. 7.101> vertere tecta dabis, magnis tunc dignior aris,
<stat. theb. 7.102> tunc deus, Inachias nec tantum culta per urbes
<stat. theb. 7.103> numina, captivis etiam iurabere Thebis.â
<stat. theb. 7.104> dux ea pro cunctis, eadem sibi quisque vovebat.
<stat. theb. 7.105> Iam pronis Gradivus equis Ephyraea premebat
<stat. theb. 7.106> litora, qua summas caput Acrocorinthos in auras
<stat. theb. 7.107> tollit et alterna geminum mare protegit umbra,
<stat. theb. 7.108> inde unum dira comitum de plebe Pavorem
<stat. theb. 7.109> quadripedes anteire iubet: non alter anhelos
<stat. theb. 7.110> insinuare metus animoque avertere vires
<stat. theb. 7.111> aptior; innumerae monstro vocesque manusque
<stat. theb. 7.112> et facies quamcumque velit; bonus omnia credi
<stat. theb. 7.113> auctor et horrificis lymphare incursibus urbes,
<stat. theb. 7.114> si geminos soles ruituraque suadeat astra,
<stat. theb. 7.115> aut nutare solum aut veteres descendere silvas,
<stat. theb. 7.116> a! miseri vidisse putant, tunc acre novabat
<stat. theb. 7.117> ingenium: falso Nemeaeum pulvere campum
<stat. theb. 7.118> erigit; attoniti tenebrosam a vertice nubem
<stat. theb. 7.119> respexere duces; falso clamore tumultum
<stat. theb. 7.120> auget, et arma virum pulsusque imitatur equorum,
<stat. theb. 7.121> terribilemque vagas ululatum spargit in auras.
<stat. theb. 7.122> exsiluere animi, dubiumque in murmure vulgus
<stat. theb. 7.123> pendet: ubi iste fragor? ni fallimur aure. sed unde
<stat. theb. 7.124> pulvereo stant astra globo? num Ismenius ultro
<stat. theb. 7.125> miles? ita est: veniunt, tanta autem audacia Thebis?
<stat. theb. 7.126> an dubitent â age! â , dum inferias et busta colamus?â
<stat. theb. 7.127> haec Pavor attonitis; variosque per agmina vultus
<stat. theb. 7.128> induitur, nunc Pisaeis e milibus unus,
<stat. theb. 7.129> nunc Pylius, nunc ore Lacon, hostesque propinquos
<stat. theb. 7.130> adiurat turmasque metu consternat inani.
<stat. theb. 7.131> nil falsum trepidis, ut vero amentibus ipse
<stat. theb. 7.132> incidit et sacrae circum fastigia vallis
<stat. theb. 7.133> turbine praevectus rapido ter sustulit hastam,
<stat. theb. 7.134> ter concussit equos, clipeum ter pectore plausit:
<stat. theb. 7.135> arma, arma insani sua quisque ignotaque nullo
<stat. theb. 7.136> more rapit, mutant galeas alienaque cogunt
<stat. theb. 7.137> ad iuga cornipedes; ferus omni in pectore saevit
<stat. theb. 7.138> mortis amor caedisque, nihil flagrantibus obstat:
<stat. theb. 7.139> praecipiant redimuntque moras, sic litora vento
<stat. theb. 7.140> incipiente fremunt, fugitur cum portus; ubique
<stat. theb. 7.141> vela fluunt, laxi iactantur ubique rudentes;
<stat. theb. 7.142> iamque natant remi, natat omnis in aequore summo
<stat. theb. 7.143> ancora, iam dulcis medii de gurgite ponti
<stat. theb. 7.144> respicitur tellus comitesque a puppe relicti.
<stat. theb. 7.145> viderat Inachias rapidum glomerare cohortes
<stat. theb. 7.146> Bacchus iter; gemuit Tyriam conversus ad urbem,
<stat. theb. 7.147> altricemque domum et patrios reminiscitur ignes,
<stat. theb. 7.148> purpureum tristi turbatus pectore vultum:
<stat. theb. 7.149> non crines, non serta loco, dextramque reliquit
<stat. theb. 7.150> thyrsus, et intactae ceciderunt cornibus uvae.
<stat. theb. 7.151> ergo ut erat lacrimis lapsoque inhonorus amictu
<stat. theb. 7.152> ante Iovem â et tunc forte polum secretus habebat â
<stat. theb. 7.153> constitit, haud umquam facie conspectus in illa â
<stat. theb. 7.154> nec causae latuere patrem â , supplexque profatur:
<stat. theb. 7.155> exscindisne tuas, divum sator optime, Thebas?
<stat. theb. 7.156> saeva adeo coniunx? nec te telluris amatae
<stat. theb. 7.157> deceptique laris miseret cinerumque meorum?
<stat. theb. 7.158> esto, olim invitum iaculatus nubibus ignem
<stat. theb. 7.159> â credimus â : en iterum atra refers incendia terris,
<stat. theb. 7.160> nec Styge iurata, nec paelicis arte rogatus.
<stat. theb. 7.161> quis modus? an nobis pater iratusque, bonusque
<stat. theb. 7.162> fulmen habes? sed non Danaeia limina talis
<stat. theb. 7.163> Parrhasiumque nemus Ledaeasque ibis Amyclas.
<stat. theb. 7.164> scilicet e cunctis ego neglectissima natis
<stat. theb. 7.165> progenies? ego nempe tamen, qui dulce ferenti
<stat. theb. 7.166> pondus eram, cui tu dignatus limina vitae
<stat. theb. 7.167> praereptumque iter et maternos reddere menses,
<stat. theb. 7.168> adde, quod imbellis rarisque exercita castris
<stat. theb. 7.169> turba meas acies, mea tantum proelia norunt,
<stat. theb. 7.170> nectere fronde comas et ad inspirata rotari
<stat. theb. 7.171> buxa: timent thyrsos nuptarum et proelia matrum,
<stat. theb. 7.172> unde tubas Martemque pati, qui fervidus ecce
<stat. theb. 7.173> quanta parat? quid si ille tuos Curetas in arma
<stat. theb. 7.174> ducat et innocuis iubeat decernere peltis?
<stat. theb. 7.175> quin etiam invisos â sic hostis defuit? â Argos
<stat. theb. 7.176> eligis2! o ipsis, genitor, graviora periclis
<stat. theb. 7.177> iussa: novercales luimus ditare Myeenas!
<stat. theb. 7.178> cedo equidem, quo sacra tamen ritusque peremptae
<stat. theb. 7.179> gentis et, in tumidos si quid male feta reliquit
<stat. theb. 7.180> mater, abire iubes? Thracen silvasque Lycurgi?
<stat. theb. 7.181> anne triumphatos fugiam captivus ad Indos?
<stat. theb. 7.182> da sedem profugo! potuit Latonia frater
<stat. theb. 7.183> saxa â nec invideo â defigere Delon et imis
<stat. theb. 7.184> commendare fretis; cara submovit ab arce
<stat. theb. 7.185> hostiles Tritonis aquas; vidi ipse potentem
<stat. theb. 7.186> gentibus Eois Epaphum dare iura, nec ullas
<stat. theb. 7.187> Cyllene secreta tubas Minoave curat
<stat. theb. 7.188> Ida: quid heu tantum nostris offenderis aris?
<stat. theb. 7.189> hic tibi â quando minor iam nostra potentia â noctes
<stat. theb. 7.190> Herculeae placitusque vagae Nycteidos ardor,
<stat. theb. 7.191> hic Tyrium genus et nostro felicior igne
<stat. theb. 7.192> taurus: Agenoreos saltem tutare nepotes.â
<stat. theb. 7.193> Invidiam risit pater, et iam poplite flexum
<stat. theb. 7.194> sternentemque manus tranquillus ad osenla tollit
<stat. theb. 7.195> inque vicem placida orsa refert: non coniugis ista
<stat. theb. 7.196> consiliis, ut rere, puer, nec saeva roganti
<stat. theb. 7.197> sic expostus ego: immoto deducimur orbe
<stat. theb. 7.198> fatorum; veteres seraeque in proelia causae.
<stat. theb. 7.199> nam cui tanta quies irarum aut sanguinis usus
<stat. theb. 7.200> parcior humani? videt axis et ista per aevom
<stat. theb. 7.201> mecum aeterna domus, quotiens iam torta reponam
<stat. theb. 7.202> fulmina, quam rarus terris hic imperet ignis.
<stat. theb. 7.203> quin etiam invitus magna uleiscendaque passis
<stat. theb. 7.204> aut Lapithas Marti, aut veterem Calydona Dianae
<stat. theb. 7.205> expugnare dedi; maesta est iactura pigetque
<stat. theb. 7.206> tot mutare animas, tot reddere corpora vitae.
<stat. theb. 7.207> Labdacios vero Pelopisque a stirpe nepotes
<stat. theb. 7.208> tardum abolere mihi; scis ipse â ut crimina mittam
<stat. theb. 7.209> Dorica â , quam promptae superos incessere Thebae;
<stat. theb. 7.210> te quoque â sed, quoniam vetus excidit ira, silebo.
<stat. theb. 7.211> non tamen aut patrio respersus sanguine Pentheus,
<stat. theb. 7.212> aut matrem scelerasse toris aut crimine fratres
<stat. theb. 7.213> progenuisse reus, lacero tua lustra replevit
<stat. theb. 7.214> funere: ubi hi fletus, ubi tune ars tanta precandi?
<stat. theb. 7.215> ast ego non proprio diros impendo dolori
<stat. theb. 7.216> Oedipodionidas: rogat hoc tellusque polusque
<stat. theb. 7.217> et pietas et laesa fides naturaque, et ipsi
<stat. theb. 7.218> Eumenidum mores, sed tu super urbe moveri
<stat. theb. 7.219> parce tua: non hoc statui sub tempore rebus
<stat. theb. 7.220> occasum Aoniis, veniet suspeetior aetas
<stat. theb. 7.221> ultoresque alii: nunc regia Iuno queretur.â
<stat. theb. 7.222> his ille auditis mentemque habitumque recepit;
<stat. theb. 7.223> ut eum sole malo tristique rosaria pendent
<stat. theb. 7.224> usta noto, si clara dies zephyrique refecit
<stat. theb. 7.225> aura polum, redit omnis honos, emissaque lucent
<stat. theb. 7.226> germina et informes ornat sua gloria virgas.
<stat. theb. 7.227> Nuntius attonitas iamdudum Eteoelis ad aures
<stat. theb. 7.228> explorata ferens longo docet agmine Graios
<stat. theb. 7.229> ire duces, nec iam Aoniis procul afore campis;
<stat. theb. 7.230> quacumque ingressi, tremere ac miserescere cunctos
<stat. theb. 7.231> Thebarum; qui stirpe, refert, qui nomine et armis,
<stat. theb. 7.232> ille metum condens audire exposcit et odit
<stat. theb. 7.233> narrantem; hinc socios dictis stimulare suasque
<stat. theb. 7.234> metiri decernit opes. exciverat omnem
<stat. theb. 7.235> Aoniam Euboeamque et Phocidos arva propinquae
<stat. theb. 7.236> Mars, ita dulce Iovi; longe fugit ordine velox
<stat. theb. 7.237> tessera: propellunt acies, seseque sub armis
<stat. theb. 7.238> ostentant; subeunt campo, qui proximus urbi
<stat. theb. 7.239> damnatus bellis patet exspectatque furores.
<stat. theb. 7.240> nondum hostes contra, trepido tamen agmine matres
<stat. theb. 7.241> conscendunt muros, inde arma nitentia natis
<stat. theb. 7.242> et formidandos monstrant sub casside patres.
<stat. theb. 7.243> Turre procul sola nondum concessa videri
<stat. theb. 7.244> Antigone populis teneras defenditur atra
<stat. theb. 7.245> veste genas; iuxtaque comes, quo Laius ibat
<stat. theb. 7.246> armigero; tunc virgo senem regina veretur.
<stat. theb. 7.247> quae sic orsa prior: spesne obstatura Pelasgis
<stat. theb. 7.248> haec vexilla, pater? Pelopis descendere totas
<stat. theb. 7.249> audimus gentes: dic, o precor, extera regum
<stat. theb. 7.250> agmina; nam video, quae noster signa Menoeceus,
<stat. theb. 7.251> quae noster regat arma Creon, quam celsus aena
<stat. theb. 7.252> Sphinge per ingentes Homoloidas exeat Haemon.â
<stat. theb. 7.253> sic rudis Antigone, senior cui talia Phorbas:
<stat. theb. 7.254> mille sagittiferos gelidae de colle Tanagrae
<stat. theb. 7.255> promovet ecce Dryas; hic, cui nivea arma tridentem
<stat. theb. 7.256> atque auro rude fulmen habent, Orionis alti
<stat. theb. 7.257> non falsus virtute nepos: procul, oro, paternum
<stat. theb. 7.258> omen et innuptae vetus excidat ira Dianae,
<stat. theb. 7.259> iungunt se castris regisque in nomen adoptant
<stat. theb. 7.260> Ocalea Medeonque et confertissima lucis
<stat. theb. 7.261> Nisa Dionaeisque avibus circumsona Thisbe.
<stat. theb. 7.262> proximus Eurymedon, qui pastoralia Fauni
<stat. theb. 7.263> arma patris pinuque iubas imitatur equinas,
<stat. theb. 7.264> terribilis silvis: reor et Mavorte cruento
<stat. theb. 7.265> talis erit. dites pecorum comitantur Erythrae,
<stat. theb. 7.266> qui Scolon densamque iugis Eteonon iniquis,
<stat. theb. 7.267> qui breve litus Hyles Atalantaeamque superbi
<stat. theb. 7.268> Schoenon habent notique colunt vestigia campi;
<stat. theb. 7.269> fraxineas Macetum vibrant de more sarisas
<stat. theb. 7.270> saevaque difficiles excludere volnera peltas.
<stat. theb. 7.271> ecce autem clamore ruunt Neptunia plebes
<stat. theb. 7.272> Onchesti: quos pinigeris Mycalessos in agris
<stat. theb. 7.273> Palladiusque Melas Hecataeaque gurgite nutrit
<stat. theb. 7.274> Gargaphie, quorumque novis Haliartos aristis
<stat. theb. 7.275> invidet et nimia sata laeta supervenit herba.
<stat. theb. 7.276> tela rudes trunci, galeae vacua ora leonum,
<stat. theb. 7.277> arborei dant scuta sinus, hos regis egenos
<stat. theb. 7.278> Amphion en noster agit â cognoscere pronum,
<stat. theb. 7.279> virgo â , lyra galeam tauroque insignis avito.
<stat. theb. 7.280> macte animo iuvenis, medios parat ire per enses
<stat. theb. 7.281> nudaque pro caris opponere pectora muris,
<stat. theb. 7.282> vos etiam nostris, Heliconia turba, venitis
<stat. theb. 7.283> addere rebus opem; tuque, o Permesse, canoris
<stat. theb. 7.284> et felix, Olmie, vadis armastis alumnos
<stat. theb. 7.285> bellorum resides, patriis concentibus audis
<stat. theb. 7.286> exsultare gregem, quales, cum pallida cedit
<stat. theb. 7.287> bruma, renidentem deducunt Strymona cygni.
<stat. theb. 7.288> ite alacres, numquam vestri morientur honores,
<stat. theb. 7.289> bellaque perpetuo memorabunt carmine Musae.â
<stat. theb. 7.290> Dixerat, et paulum virgo interfata loquenti:
<stat. theb. 7.291> illi autem, quanam iunguntur origine fratres?
<stat. theb. 7.292> sic certe paria arma viris, sic exit in auras
<stat. theb. 7.293> cassidis aequus apex; utinam haec concordia nostris!â
<stat. theb. 7.294> cui senior ridens: non prima errore videndi
<stat. theb. 7.295> falleris, Antigone: multi hos â nam decipit aetas â
<stat. theb. 7.296> dixerunt fratres, pater est natusque, sed aevi
<stat. theb. 7.297> confudere modos: puerum Lapithaona nymphe
<stat. theb. 7.298> Dercetis expertem thalami crudumque maritis
<stat. theb. 7.299> ignibus ante diem cupido violavit amore
<stat. theb. 7.300> improba conubii; nec longum, et pulcher Alatreus
<stat. theb. 7.301> editus, ac primae genitorem in flore iuventae
<stat. theb. 7.302> consequitur traxitque notas et miscuit annos,
<stat. theb. 7.303> et nunc sic fratres mentito nomine gaudent,
<stat. theb. 7.304> plus pater; hunc olim iuvat et ventura senectus,
<stat. theb. 7.305> tercentum genitor totidemque in proelia natus
<stat. theb. 7.306> exercent equites: hi deseruisse feruntur
<stat. theb. 7.307> exilem Glisanta Coroniamque, feracem
<stat. theb. 7.308> messe Coroniam, Baccho Glisanta colentes.
<stat. theb. 7.309> sed potius celsos umbrantem hunc aspice late
<stat. theb. 7.310> Hypsea quadriiugos, clipei septemplice tauro
<stat. theb. 7.311> laeva, ter insuto servantur pectora ferro,
<stat. theb. 7.312> pectora: nam tergo numquam metus, hasta vetustum
<stat. theb. 7.313> silvarum decus, emissae cui pervia semper
<stat. theb. 7.314> armaque corporaque et numquam manus inrita voti.
<stat. theb. 7.315> Asopos genuisse datur, dignusque videri
<stat. theb. 7.316> tunc pater, abreptis cum torrentissimus exit
<stat. theb. 7.317> pontibus, aut natae tumidus cum virginis ultor
<stat. theb. 7.318> flumina concussit generum indignata Tonantem.
<stat. theb. 7.319> namque ferunt raptam patriis Aeginan ab undis
<stat. theb. 7.320> amplexu latuisse Iovis: furit amnis et astris
<stat. theb. 7.321> infensus bellare parat â nondum ista licebant
<stat. theb. 7.322> nec superis â ; stetit audaces effusus in iras,
<stat. theb. 7.323> conseruitque manum, nec quem imploraret habebat,
<stat. theb. 7.324> donec vix tonitru submotus et igne trisulco
<stat. theb. 7.325> cessit, adhuc ripis animosus gurges anhelis
<stat. theb. 7.326> fulmineum cinerem magnaeque insignia poenae
<stat. theb. 7.327> gaudet et Aetnaeos in caelum efflare vapores.
<stat. theb. 7.328> talem Cadmeo mirabimur Hypsea campo,
<stat. theb. 7.329> si modo placavit felix Aegina Tonantem.
<stat. theb. 7.330> ducit Itonaeos et Alalcomenaea Minervae
<stat. theb. 7.331> agmina, quos Midea et quos uvida suggerit Arne,
<stat. theb. 7.332> Aulida qui Graeanque serunt viridesque Plataeas,
<stat. theb. 7.333> et sulco Peteona domant refluumque meatu
<stat. theb. 7.334> Euripum, qua noster, habent, teque ultima tractu
<stat. theb. 7.335> Anthedon, ubi gramineo de litore Glaucus
<stat. theb. 7.336> poscentes inrupit aquas, iam crine genisque
<stat. theb. 7.337> caerulus, et mixtos expavit ab inguine pisces.
<stat. theb. 7.338> glandibus et torta zephyros incidere funda
<stat. theb. 7.339> cura: Cydoneas anteibunt gaesa sagittas,
<stat. theb. 7.340> tu quoque praeclarum forma, Cephise, dedisses
<stat. theb. 7.341> Narcissum, sed Thespiacis iam pallet in agris
<stat. theb. 7.342> trux puer; orbata florem, pater, adluis unda.
<stat. theb. 7.343> quis tibi Phoebeas acies veteremque revolvat
<stat. theb. 7.344> Phocida? qui Panopen, qui Daulida, qui Cyparisson,
<stat. theb. 7.345> et valles, Lebadia, tuas et Hyampolin acri
<stat. theb. 7.346> subnixam scopulo, vel qui Parnasson utrumque
<stat. theb. 7.347> aut Cirrham tauris Anemorianque supinant
<stat. theb. 7.348> Coryciumque nemus, propellentemque Lilaean
<stat. theb. 7.349> Cephisi glaciale caput, quo suetus anhelam
<stat. theb. 7.350> ferre sitim Python amnemque avertere ponto,
<stat. theb. 7.351> omnibus immixtas cono super aspice laurus
<stat. theb. 7.352> armaque vel Tityon vel Delon habentia, vel quas
<stat. theb. 7.353> hic deus innumera laxavit caede pharetras.
<stat. theb. 7.354> Iphitus asper agit, genitor cui nuper ademptus
<stat. theb. 7.355> Naubolus Hippasides, tuus, o mitissime Lai,
<stat. theb. 7.356> hospes; adhuc currus securaque lora tenebam,
<stat. theb. 7.357> cum tua subter equos iacuit convulsa cruentis
<stat. theb. 7.358> ictibus, o utinam nostro cum sanguine, cervix
<stat. theb. 7.359> !â Dicenti maduere genae, vultumque per omnem
<stat. theb. 7.360> pallor iit, vocisque repens singultus apertum
<stat. theb. 7.361> intercepit iter; refovet frigentis amicum
<stat. theb. 7.362> pectus alumna senis; redit atque exile profatur:
<stat. theb. 7.363> o mihi sollicitum decus ac suprema voluptas,
<stat. theb. 7.364> Antigone! seras tibi demoror improbus umbras,
<stat. theb. 7.365> fors eadem scelera et caedes visurus avitas,
<stat. theb. 7.366> donec te thalamis habilem integramque resignem:
<stat. theb. 7.367> hoc satis, et fessum vita dimittite, Parcae,
<stat. theb. 7.368> sed dum labor iners, quanti â nunc ecce reviso â
<stat. theb. 7.369> transabiere duces: Clonin atque in terga comantes
<stat. theb. 7.370> non ego Abantiadas, non te, saxosa Caryste,
<stat. theb. 7.371> non humiles Aegas altumque Capherea dixi.
<stat. theb. 7.372> et iam acies obtunsa negat, cunctique resistunt,
<stat. theb. 7.373> et tuus armatis iubet ecce silentia frater.â
<stat. theb. 7.374> vix ea turre senex, cum rector ab aggere coepit:
<stat. theb. 7.375> magnanimi reges, quibus haud parere recusem
<stat. theb. 7.376> ductor et ipse meas miles defendere Thebas,
<stat. theb. 7.377> non ego vos stimulare parem â nam liber in arma
<stat. theb. 7.378> impetus, et meritas ultro iurastis in iras â ,
<stat. theb. 7.379> nec laudare satis dignasque rependere grates
<stat. theb. 7.380> sufficiam â referent superi vestraeque subacto
<stat. theb. 7.381> hoste manus â : urbem socia de gente subistis
<stat. theb. 7.382> tutari, quam non aliis populator ab oris
<stat. theb. 7.383> belliger externave satus tellure, sed hostis
<stat. theb. 7.384> indigena adsultat, cui castra adversa regenti
<stat. theb. 7.385> hic pater, hic genetrix, hic iunctae stirpe sorores,
<stat. theb. 7.386> hic erat et frater, cerne en ubicumque nefandus
<stat. theb. 7.387> excidium moliris avis: venere volentes
<stat. theb. 7.388> Aoniae populi, nec sum tibi, saeve, relictus,
<stat. theb. 7.389> quid velit ista cohors, et te sentire decebat:
<stat. theb. 7.390> reddere regna vetant.â sic fatus, et omnia rite
<stat. theb. 7.391> disponit, qui bella gerant, qui moenia servent,
<stat. theb. 7.392> quas in fronte manus, medio quas robore sistat.
<stat. theb. 7.393> perspicuas sic luce fores et virgea pastor
<stat. theb. 7.394> claustra levat, dum terra recens; iubet ordine primo
<stat. theb. 7.395> ire duces, media stipantur plebe maritae;
<stat. theb. 7.396> ipse levat gravidas et humum fractura parentum
<stat. theb. 7.397> ubera, suceiduasque adportat matribus agnas.
<stat. theb. 7.398> Interea Danai noctemque diemque sub armis,
<stat. theb. 7.399> noctem iterum rursusque diem â sic ira ferebat â
<stat. theb. 7.400> ingeminant: contempta quies, vix aut sopor illis
<stat. theb. 7.401> aut epulae fecere moram; properatur in hostem
<stat. theb. 7.402> more fugae, nec monstra tenent, quae plurima nectit
<stat. theb. 7.403> prodigialc canens certi fors praevia fati.
<stat. theb. 7.404> quippe serunt diros monitus volucresque feraeque
<stat. theb. 7.405> sideraque aversique suis decursibus amnes,
<stat. theb. 7.406> infestumque tonat pater et mala fulgura lucent;
<stat. theb. 7.407> terrificaeque adytis voces clusaeque deorum
<stat. theb. 7.408> sponte fores; nunc sanguineus, nunc saxeus imber,
<stat. theb. 7.409> et subiti manes flentumque occursus avorum,
<stat. theb. 7.410> tunc et Apollineae tacuere oracula Cirrhae,
<stat. theb. 7.411> et non adsuetis pernox ululavit Eleusin
<stat. theb. 7.412> mensibus, et templis Sparte praesaga reclusis
<stat. theb. 7.413> vidit Amyclaeos â facinus! â concurrere fratres.
<stat. theb. 7.414> Arcades insanas latrare Lycaonis umbras
<stat. theb. 7.415> nocte ferunt tacita, saevo decurrere campo
<stat. theb. 7.416> Oenomaum sua Pisa refert; Aeheloon utroque
<stat. theb. 7.417> deformem cornu vagus infamabat Acarnan.
<stat. theb. 7.418> Perseos effigiem maestam exorantque Mycenae
<stat. theb. 7.419> confusum Iunonis ebur; mugire potentem
<stat. theb. 7.420> Inachon agricolae, gemini maris incola narrat
<stat. theb. 7.421> Thebanum toto planxisse Palaemona ponto,
<stat. theb. 7.422> haec audit Pelopea phalanx, sed bellicus ardor
<stat. theb. 7.423> consiliis obstat divum prohibetque timeri.
<stat. theb. 7.424> Iam ripas, Asopc, tuas Boeotaque ventum
<stat. theb. 7.425> flumina, non ausae transmittere protinus alae
<stat. theb. 7.426> hostilem fluvium; forte et trepidantibus ingens
<stat. theb. 7.427> descendebat agris, animos sive imbrifer arcus,
<stat. theb. 7.428> seu montana dedit nubes, seu fluminis illa
<stat. theb. 7.429> mens fuit obiectusque vado pater arma vetabat.
<stat. theb. 7.430> tunc ferus Hippomedon magno cum fragmine ripae
<stat. theb. 7.431> cunctantem deiecit equum, ducibusque relictis
<stat. theb. 7.432> gurgite de medio frenis suspensus et armis
<stat. theb. 7.433> ite viriâ clamat, sic vos in moenia primus
<stat. theb. 7.434> ducere, sic clusas voveo perfringere Thebas.â
<stat. theb. 7.435> praecipitant cuncti fluvio puduitque secutos.
<stat. theb. 7.436> ac velut ignotum si quando armenta per amnem
<stat. theb. 7.437> pastor agit, stat triste pecus, procul altera tellus
<stat. theb. 7.438> omnibus et late medius timor: ast ubi ductor
<stat. theb. 7.439> taurus init fecitque vadum, tunc mollior unda,
<stat. theb. 7.440> tunc faciles saltus, visaeque accedere ripae.
<stat. theb. 7.441> Haudproculinde iugum tutisque adcommoda castris
<stat. theb. 7.442> arva notant, unde urbem etiam turresque videre
<stat. theb. 7.443> Sidonias; placuit sedes fidique receptus,
<stat. theb. 7.444> colle per excelsum patulo, quem subter aperto
<stat. theb. 7.445> arva sinu, nullique aliis a montibus instant
<stat. theb. 7.446> despectus; nec longa labor munimina durus
<stat. theb. 7.447> addidit: ipsa loco mirum natura favebat.
<stat. theb. 7.448> in vallum elatae rupes devexaque fossis
<stat. theb. 7.449> aequa et fortuito ductae quater aggere pinnae;
<stat. theb. 7.450> cetera dant ipsi, donec sol montibus omnis
<stat. theb. 7.451> erepsit rebusque dedit sopor otia fessis.
<stat. theb. 7.452> Quis queat attonitas dictis ostendere Thebas?
<stat. theb. 7.453> urbem in conspectu belli suprema parantis
<stat. theb. 7.454> territat insomnem nox atra diemque minatur.
<stat. theb. 7.455> discurrunt muris; nil saeptum horrore sub illo,
<stat. theb. 7.456> nil fidum satis, invalidaeque Amphionis arces,
<stat. theb. 7.457> rumor ubique alios pluresque adnuntiat hostes
<stat. theb. 7.458> maioresque timor; spectant tentoria contra
<stat. theb. 7.459> Inachia externosque suis in montibus ignes,
<stat. theb. 7.460> hi precibus questuque deos, hi Martia tela
<stat. theb. 7.461> belligerosque hortantur equos, hi pectora fletu
<stat. theb. 7.462> cara premunt miserique rogos et crastina mandant
<stat. theb. 7.463> funera, si tenuis demisit lumina somnus,
<stat. theb. 7.464> bella gerunt; modo lucra morae, modo taedia vitae
<stat. theb. 7.465> attonitis, lucemque timent lucemque precantur.
<stat. theb. 7.466> it geminum excutiens anguem et bacchatur utrisque
<stat. theb. 7.467> Tisiphone castris; fratrem huic, fratrem ingerit illi,
<stat. theb. 7.468> aut utrique patrem: procul ille penatibus imis
<stat. theb. 7.469> excitus implorat Furias oculosque reposcit.
<stat. theb. 7.470> Iam gelidam Phoeben et caligantia primus
<stat. theb. 7.471> hauserat astra dies, cum iam tumet igne futuro
<stat. theb. 7.472> Oceanus lateque novo Titane reclusum
<stat. theb. 7.473> aequor anhelantum radiis subsidit equorum:
<stat. theb. 7.474> ecce truces oculos sordentibus obsita canis
<stat. theb. 7.475> exsangues Iocasta genas et bracchia planctu
<stat. theb. 7.476> nigra ferens ramumque oleae cum velleris atri
<stat. theb. 7.477> nexibus, Eumenidum velut antiquissima, portis
<stat. theb. 7.478> egreditur magna eum maiestate malorum,
<stat. theb. 7.479> hinc atque hinc natae, melior iam sexus, aniles
<stat. theb. 7.480> praecipitantem artus et plus quam possit euntem
<stat. theb. 7.481> sustentant. venit ante hostes, et pectore nudo
<stat. theb. 7.482> claustra adversa ferit tremulisque ululatibus orat
<stat. theb. 7.483> admitti: reserate viam! rogat impia belli
<stat. theb. 7.484> mater; in his aliquod ius exsecrabile castris
<stat. theb. 7.485> huic utero est.â trepidi visam expavere manipli
<stat. theb. 7.486> auditamque magis; remeat iam missus Adrasto
<stat. theb. 7.487> nuntius: excipiunt iussi mediosque per enses
<stat. theb. 7.488> dant iter. illa duces ut primum aspexit Achivos,
<stat. theb. 7.489> clamorem horrendum luctu furiata resolvit:
<stat. theb. 7.490> Argolici proceres, ecquis monstraverit hostem,
<stat. theb. 7.491> quem peperi? quanam inveniam, mihi dicite, natum
<stat. theb. 7.492> sub galea?â venit attonitae Cadmeius heros
<stat. theb. 7.493> obvius, et raptam lacrimis gaudentibus implet
<stat. theb. 7.494> solaturque tenens, atque inter singula matrem,
<stat. theb. 7.495> matrem iterat, nunc ipsam urgens, nunc cara sororum
<stat. theb. 7.496> pectora, eum mixta fletus anus asperat ira:
<stat. theb. 7.497> quid molles lacrimas venerandaque nomina fingis,
<stat. theb. 7.498> rex Argive, mihi? quid colla amplexibus ambis
<stat. theb. 7.499> invisamque teris ferrato pectore matrem?
<stat. theb. 7.500> tune ille exsilio vagus et miserabilis hospes?
<stat. theb. 7.501> quem non permoveas? longae tua iussa cohortes
<stat. theb. 7.502> exspectant, multoque latus praefulgurat ense.
<stat. theb. 7.503> a miserae matres! hunc te noctesque diesque
<stat. theb. 7.504> deflebam? si verba tamen monitusque tuorum
<stat. theb. 7.505> dignaris, dum castra silent suspensaque bellum
<stat. theb. 7.506> horrescit pietas, genetrix iubeoque rogoque:
<stat. theb. 7.507> i mecum patriosque deos arsuraque saltem
<stat. theb. 7.508> tecta vide, fratremque â quid aufers lumina? â fratrem
<stat. theb. 7.509> adloquere et regnum iam me sub iudice posce:
<stat. theb. 7.510> aaut dabit, aut ferrum causa meliore resumes.
<stat. theb. 7.511> anne times, ne forte doli, et te conscia mater
<stat. theb. 7.512> decipiam? non sic miseros fas omne penates
<stat. theb. 7.513> effugit: vix Oedipode ducente timeres.
<stat. theb. 7.514> nupsi equidem peperique nefas, sed diligo tales,
<stat. theb. 7.515> â a dolor! â et vestros etiamnum excuso furores.
<stat. theb. 7.516> quodsi adeo perstas, ultro tibi, saeve, triumphum
<stat. theb. 7.517> detulimus: religa captas in terga sorores,
<stat. theb. 7.518> inice vincla mihi: gravis huc utcumque feretur
<stat. theb. 7.519> et pater, ad vestrum gemitus nunc verto pudorem,
<stat. theb. 7.520> Inachidae, liquistis enim parvosque senesque
<stat. theb. 7.521> et lacrimas has quisque domi: sua credite matri
<stat. theb. 7.522> viscera! si vobis hic parvo in tempore carus
<stat. theb. 7.523> â sitque precor â quid me, oro, decet quidve ista, Pelasgi,
<stat. theb. 7.524> ubera? ab Hyrcanis hoc Odrysiisve tulissent
<stat. theb. 7.525> regibus, et si qui nostros vicere furores.
<stat. theb. 7.526> adnuite, aut natum complexa superstite bello
<stat. theb. 7.527> hic moriar.â tumidas frangebant dicta cohortes,
<stat. theb. 7.528> nutantesque virum galeas et sparsa videres
<stat. theb. 7.529> fletibus arma piis. quales ubi tela viresque
<stat. theb. 7.530> pectoris impulsu rabidi stravere leones,
<stat. theb. 7.531> protinus ira minor, gaudentque in corpore capto
<stat. theb. 7.532> securam differre famem: sic flexa Pelasgum
<stat. theb. 7.533> corda labant, ferrique avidus mansueverat ardor.
<stat. theb. 7.534> Ipse etiam ante oculos nunc matris ad oscula versus,
<stat. theb. 7.535> nunc rudis Ismenes, nunc flebiliora precantis
<stat. theb. 7.536> Antigones, variaque animum turbante procella
<stat. theb. 7.537> exciderat regnum: cupit ire, et mitis Adrastus
<stat. theb. 7.538> non vetat; hic iustae Tydeus memor occupat irae:
<stat. theb. 7.539> me potius, socii, qui fidum Eteoclea nuper
<stat. theb. 7.540> expertus, nec frater eram, me opponite regi,
<stat. theb. 7.541> cuius adhuc pacem egregiam et bona foedera gesto
<stat. theb. 7.542> pectore in hoc, ubi tunc fidei pacisque sequestra
<stat. theb. 7.543> mater eras, pulchris cum me nox vestra morata est
<stat. theb. 7.544> hospitiis? nempe haec trahis ad commercia natum?
<stat. theb. 7.545> duc illum in campum, vestro qui sanguine pinguis
<stat. theb. 7.546> spirat adhuc pinguisque meo. tu porro sequeris,
<stat. theb. 7.547> heu nimium mitis nimiumque oblite tuorum?
<stat. theb. 7.548> scilicet infestae cum te circum undique dextrae
<stat. theb. 7.549> nudabunt enses, haec flebit et arma quiescent?
<stat. theb. 7.550> tene ille, heu demens, semel intra moenia clausum
<stat. theb. 7.551> possessumque odiis Argiva in castra remittet?
<stat. theb. 7.552> ante haec excusso frondescet lancea ferro,
<stat. theb. 7.553> Inachus ante retro nosterque Achelous abibit,
<stat. theb. 7.554> sed mite adloquium et saevis pax quaeritur armis:
<stat. theb. 7.555> haec quoque castra patent, necdum meruere timeri,
<stat. theb. 7.556> an suspectus ego? abscedo et mea volnera dono.
<stat. theb. 7.557> intret: et hic genetrix eadem mediaeque sorores,
<stat. theb. 7.558> finge autem pactis evictum excedere regnis,
<stat. theb. 7.559> nempe iterum reddes?â rursus mutata trahuntur
<stat. theb. 7.560> agmina consiliis: subito ceu turbine caeli
<stat. theb. 7.561> obvius adversum Boreae Notus abstulit aequor,
<stat. theb. 7.562> arma iterum furiaeque placent; fera tempus Erinys
<stat. theb. 7.563> arripit et primae molitur semina pugnae.
<stat. theb. 7.564> Errabant geminae Dircaea ad flumina tigres,
<stat. theb. 7.565> mite iugum, belli quondam vastator Eoi
<stat. theb. 7.566> currus, Erythraeis sed nuper victor ab oris
<stat. theb. 7.567> Liber in Aonios meritas dimiserat agros,
<stat. theb. 7.568> illas turba dei seniorque ex more sacerdos
<stat. theb. 7.569> sanguinis oblitas atque Indum gramen olentes
<stat. theb. 7.570> palmite maturo variisque ornare corymbis
<stat. theb. 7.571> curat et alterno maculas interligat ostro,
<stat. theb. 7.572> iamque ipsi colles, ipsa has â quis credat? â amabant
<stat. theb. 7.573> armenta, atque ausae circum mugire iuvencae;
<stat. theb. 7.574> quippe nihil grassata fames: manus obvia pascit,
<stat. theb. 7.575> exceptantque cibos fusoque horrenda supinant
<stat. theb. 7.576> ora mero, vaga rure quies; si quando benigno
<stat. theb. 7.577> urbem iniere gradu, domus omnis et omnia sacris
<stat. theb. 7.578> templa calent, ipsumque fides intrasse Lyaeum.
<stat. theb. 7.579> has ubi vipereo tactas ter utramque flagello
<stat. theb. 7.580> Eumenis in furias animumque redire priorem
<stat. theb. 7.581> impulit, erumpunt non agnoscentibus agris.
<stat. theb. 7.582> ceu duo diverso pariter si fulmina caelo
<stat. theb. 7.583> rupta cadant longumque trahant per nubila crinem:
<stat. theb. 7.584> non aliter cursu rapidae atque immane frementes
<stat. theb. 7.585> transibunt campos aurigamque impete vasto,
<stat. theb. 7.586> Amphiarae, tuum â nec defuit omen, eriles
<stat. theb. 7.587> forte is primus equos stagna ad vicina trahebat â
<stat. theb. 7.588> corripiunt; mox Taenarium, qui proximus, Idan
<stat. theb. 7.589> Aetolumque Acamanta premunt: fuga torva per agros
<stat. theb. 7.590> cornipedum, visa donec flammatus Aconteus
<stat. theb. 7.591> strage virum, cui sueta feras prosternere virtus
<stat. theb. 7.592> â Arcas erat â , densis iam fida ad moenia versas
<stat. theb. 7.593> insequitur telis, multumque hastile resumens
<stat. theb. 7.594> ter, quater adducto per terga, per ilia telo
<stat. theb. 7.595> transigit. illae autem longo cum limite fusi
<stat. theb. 7.596> sanguinis ad portas utrimque exstantia ducunt
<stat. theb. 7.597> spicula semianimes, gemituque imitante querellas
<stat. theb. 7.598> saucia dilectis adclinant pectora muris,
<stat. theb. 7.599> templa putes urbemque rapi facibusque nefandis
<stat. theb. 7.600> Sidonios ardere lares, sic clamor apertis
<stat. theb. 7.601> exoritur muris; mallent cunabula magni
<stat. theb. 7.602> Herculis aut Semeles thalamum aut penetrale ruisse
<stat. theb. 7.603> Harmoniae. cultor Baccheus Acontea Phegeus
<stat. theb. 7.604> iam vacuum telis geminoque in sanguine ovantem
<stat. theb. 7.605> comminus ense petit; subeunt Tegeaea iuventus
<stat. theb. 7.606> auxilio tardi: iam supra sacra ferarum
<stat. theb. 7.607> corpora maerenti iuvenis iacet ultio Baccho.
<stat. theb. 7.608> Rumpitur et Graium subito per castra tumultu
<stat. theb. 7.609> concilium; fugit exsertos Iocasta per hostes
<stat. theb. 7.610> iam non ausa preces; natas ipsamque repellunt
<stat. theb. 7.611> qui modo tam mites, et praeceps tempore Tydeus
<stat. theb. 7.612> utitur: ite age, nunc pacem sperate fidemque!
<stat. theb. 7.613> num saltem differre nefas potuitve morari,
<stat. theb. 7.614> dum genetrix dimissa redit?â sic fatus aperto
<stat. theb. 7.615> ense vocat socios, saevus iam clamor, et irae
<stat. theb. 7.616> hinc atque inde calent; nullo venit ordine bellum,
<stat. theb. 7.617> confusique duces volgo, et neglecta regentum
<stat. theb. 7.618> imperia; una equites mixti peditumque catervae
<stat. theb. 7.619> et rapidi currus; premit indigesta ruentes
<stat. theb. 7.620> copia, nec sese vacat ostentare nec hostem
<stat. theb. 7.621> noscere, sic subitis Thebana Argivaque pubes
<stat. theb. 7.622> conflixere globis; retro vexilla tubaeque
<stat. theb. 7.623> post tergum et litui bellum invenere secuti,
<stat. theb. 7.624> tantus ab exiguo crudescit sanguine Mavors!
<stat. theb. 7.625> ventus uti primas struit intra nubila vires,
<stat. theb. 7.626> lenis adhuc, frondesque et aperta cacumina gestat,
<stat. theb. 7.627> mox rapuit nemus et montes patefecit opacos.
<stat. theb. 7.628> Nunc age, Pieriae, non vos longinqua, sorores,
<stat. theb. 7.629> consulimus, vestras acies vestramque referte
<stat. theb. 7.630> Aoniam; vidistis enim, dum Marte propinquo
<stat. theb. 7.631> horrent Tyrrhenos Heliconia plectra tumultus.
<stat. theb. 7.632> Sidonium Pterclan sonipes male fidus in armis
<stat. theb. 7.633> rumpentem frenos diversa per agmina raptat
<stat. theb. 7.634> iam liber, sic fessa manus: venit hasta per armos
<stat. theb. 7.635> Tydeos et laevum iuveni transverberat inguen
<stat. theb. 7.636> labentemque adfigit equo; fugit ille perempto
<stat. theb. 7.637> consertus domino, nec iam arma aut frena tenentem
<stat. theb. 7.638> portat adhue: ceu nondum anima defectus utraque
<stat. theb. 7.639> cum sua Centaurus moriens in terga recumbit,
<stat. theb. 7.640> certat opus ferri: sternunt alterna furentes
<stat. theb. 7.641> Hippomedon Sybarin, Pylium Periphanta Menoeceus,
<stat. theb. 7.642> Parthenopaeus Ityn: Sybaris iacet ense cruento,
<stat. theb. 7.643> cuspide trux Periphas, Itys insidiante sagitta.
<stat. theb. 7.644> Caeneos Inachii ferro Mavortius Haemon
<stat. theb. 7.645> colla rapit, cui dividuum trans corpus hiantes
<stat. theb. 7.646> truncum oculi quaerunt, animus caput; arma iacentis
<stat. theb. 7.647> iam rapiebat Abas: cornu deprensus Achiva
<stat. theb. 7.648> dimisit moriens clipeum hostilemque suumque.
<stat. theb. 7.649> Quis tibi Baccheos, Eunaee, relinquere cultus,
<stat. theb. 7.650> quis lucos, veritus quibus emansisse sacerdos,
<stat. theb. 7.651> suasit et adsuetum Bromio mutare furorem?
<stat. theb. 7.652> quem terrere queas? clipei penetrabile textum
<stat. theb. 7.653> pallentes hederae Nysaeaque serta coronant,
<stat. theb. 7.654> candida pampineo subnectitur instita pilo,
<stat. theb. 7.655> crine latent umeri, crescunt lanugine malae,
<stat. theb. 7.656> et rubet imbellis Tyrio subtemine thorax,
<stat. theb. 7.657> bracchiaque in manicis et pictae vincula plantae
<stat. theb. 7.658> carbaseique sinus, et fibula rasilis auro
<stat. theb. 7.659> Taenariam fulva mordebat iaspide pallam,
<stat. theb. 7.660> quam super a tergo velox corytus et arcus
<stat. theb. 7.661> pendentesque sonant aurata lynce pharetrae.
<stat. theb. 7.662> it lymphante deo media inter milia longum
<stat. theb. 7.663> vociferans: prohibete manus, haec omine dextro
<stat. theb. 7.664> moenia Cirrhaea monstravit Apollo iuvenca;
<stat. theb. 7.665> pareite, in haec ultro scopuli venere volentes.
<stat. theb. 7.666> gens saerata sumus: gener huic est Iuppiter urbi
<stat. theb. 7.667> Gradivusque socer; Bacchum haud mentimur alumnum
<stat. theb. 7.668> et magnum Alciden.â iactanti talia frustra
<stat. theb. 7.669> turbidus aeria Capaneus occurrit in hasta,
<stat. theb. 7.670> qualis ubi primam leo mane cubilibus atris
<stat. theb. 7.671> erexit rabiem et saevo speculatur ab antro
<stat. theb. 7.672> aut cervum aut nondum bellantem fronte iuvencum,
<stat. theb. 7.673> it fremitu gaudens, licet arma gregesque lacessant
<stat. theb. 7.674> venantum, praedam videt et sua volnera nescit:
<stat. theb. 7.675> sic tum congressu Capaneus gavisus iniquo
<stat. theb. 7.676> librabat magna venturam mole cupressum.
<stat. theb. 7.677> ante tamen quid femineis ululatibusâ inquit,
<stat. theb. 7.678> terrificas. moriture, viros? utinam ipse veniret,
<stat. theb. 7.679> cui furis! haec Tyriis cane matribus!â et simul hastam
<stat. theb. 7.680> expulit; illa volans, ceu vis non ulla moretur
<stat. theb. 7.681> obvia, vix sonuit clipeo et iam terga reliquit,
<stat. theb. 7.682> arma fluunt, longisque crepat singultibus aurum,
<stat. theb. 7.683> eruptusque sinus vicit cruor, occidis audax,
<stat. theb. 7.684> occidis Aonii puer altera cura Lyaei.
<stat. theb. 7.685> marcida te fractis planxerunt Ismara thyrsis,
<stat. theb. 7.686> te Tmolos, te Nysa ferax Theseaque Naxos
<stat. theb. 7.687> et Thebana metu iuratus in orgia Ganges.
<stat. theb. 7.688> Nec segnem Argolicae sensere Eteoclea turmae,
<stat. theb. 7.689> parcior ad cives Polynicis inhorruit ensis,
<stat. theb. 7.690> eminet ante alios iam formidantibus arva
<stat. theb. 7.691> Amphiaraus equis ac multo pulvere vertit
<stat. theb. 7.692> campum indignantem: famulo decus addit inane
<stat. theb. 7.693> maestus et extremos obitus inlustrat Apollo,
<stat. theb. 7.694> ille etiam clipeum galeamque incendit honoro
<stat. theb. 7.695> sidere; nec tarde fratri, Gradive, dedisti,
<stat. theb. 7.696> ne qua manus vatem, ne quid mortalia bello
<stat. theb. 7.697> laedere tela queant: sanctum et venerabile Diti
<stat. theb. 7.698> funus eat. talis medios aufertur in hostes
<stat. theb. 7.699> certus et ipse necis, vires fiducia leti
<stat. theb. 7.700> suggerit; inde viro maioraque membra diesque
<stat. theb. 7.701> laetior et numquam tanta experientia caeli,
<stat. theb. 7.702> si vacet: avertit morti contermina virtus,
<stat. theb. 7.703> ardet inexpleto saevi Mavortis amore,
<stat. theb. 7.704> et fruitur dextra atque anima flagrante superbit,
<stat. theb. 7.705> hicne hominum casus lenire et demere Fatis
<stat. theb. 7.706> iura frequens? quantum subito diversus ab illo,
<stat. theb. 7.707> qui tripodas laurusque sequi, qui doctus in omni
<stat. theb. 7.708> nube salutato volucrem cognoscere Phoebo!
<stat. theb. 7.709> innumeram ferro plebem, ceu letifer annus
<stat. theb. 7.710> aut iubar adversi grave sideris, immolat umbris
<stat. theb. 7.711> ipse suis: iaculo Phlegyan iaculoque superbum
<stat. theb. 7.712> Phylea, falcato Clonin et Chremetaona curru
<stat. theb. 7.713> comminus hunc stantem metit, hunc a poplite sectum,
<stat. theb. 7.714> cuspide non missa Chromin Iphinoumque Sagenque
<stat. theb. 7.715> intonsumque Gyan sacrumque Lycorea Phoebo â
<stat. theb. 7.716> invitus: iam fraxineum demiserat hastae
<stat. theb. 7.717> robur, et excussis apparuit infula cristis â ,
<stat. theb. 7.718> Alcathoum saxo, cui circum stagna Carysti
<stat. theb. 7.719> et domus et coniunx et amantes litora nati
<stat. theb. 7.720> vixerat ille diu pauper scrutator aquarum,
<stat. theb. 7.721> decepit tellus, moriens hiemesque notosque
<stat. theb. 7.722> laudat et experti meliora pericula ponti.
<stat. theb. 7.723> Aspicit has longe iamdudum Asopius Hypseus
<stat. theb. 7.724> palantum strages ardetque avertere pugnam,
<stat. theb. 7.725> quamquam haud ipse minus curru Tirynthia fundens
<stat. theb. 7.726> robora; sed viso praesens minor augure sanguis:
<stat. theb. 7.727> illum armis animisque cupit, prohibebat iniquo
<stat. theb. 7.728> agmine consertum cunei latus; inde superbus
<stat. theb. 7.729> exseruit patriis electum missile ripis,
<stat. theb. 7.730> ac prius: Aonidum dives largitor aquarum,
<stat. theb. 7.731> clare Giganteis etiamnum, Asope, favillis,
<stat. theb. 7.732> da numen dextrae: rogat hoc natusque tuique
<stat. theb. 7.733> quercus alumna vadi; fas et mihi spernere Phoebum,
<stat. theb. 7.734> si tibi conlatus divum sator, omnia mergam
<stat. theb. 7.735> fontibus arma tuis tristesque sine augure vittas.â
<stat. theb. 7.736> audierat genitor: vetat indulgere volentem
<stat. theb. 7.737> Phoebus, et aurigam iactus detorquet in Hersen.
<stat. theb. 7.738> ille ruit: deus ipse vagis succedit habenis,
<stat. theb. 7.739> Lernaeum falso simulans Haliacmona vultu,
<stat. theb. 7.740> tunc vero ardenti non ulla obsistere temptant
<stat. theb. 7.741> signa, ruunt solo terrore, et volnera citra
<stat. theb. 7.742> mors trepidis ignava venit, dubiumque tuenti
<stat. theb. 7.743> presserit infestos onus impuleritne iugales,
<stat. theb. 7.744> sic ubi nubiferum montis latus aut nova ventis
<stat. theb. 7.745> solvit hiemps, aut victa situ non pertulit aetas,
<stat. theb. 7.746> desilit horrendus campo timor, arva virosque
<stat. theb. 7.747> limite non uno longaevaque robora secum
<stat. theb. 7.748> praecipitans, tandemque exhaustus turbine fesso
<stat. theb. 7.749> aut vallem cavat aut medios intercipit amnes.
<stat. theb. 7.750> non secus ingentique viro magnoque gravatus
<stat. theb. 7.751> temo deo nunc hoc, nunc illo in sanguine fervet,
<stat. theb. 7.752> ipse sedens telis pariterque ministrat habenis
<stat. theb. 7.753> Delius, ipse docet iactus adversaque flectit
<stat. theb. 7.754> spicula fortunamque hastis venientibus aufert,
<stat. theb. 7.755> sternuntur terra Melaneus pedes, Antiphus alto
<stat. theb. 7.756> nil defensus equo, genitusque Heliconide nympha
<stat. theb. 7.757> Action, caesoque infamis fratre Polites,
<stat. theb. 7.758> conatusque toris vittatam attingere Manto
<stat. theb. 7.759> Lampus: in hunc sacras Phoebus dedit ipse sagittas,
<stat. theb. 7.760> et iam cornipedes trepidi ac moribunda reflantes
<stat. theb. 7.761> corpora rimantur terras, omnisque per artus
<stat. theb. 7.762> sulcus et incisis altum rubet orbita membris,
<stat. theb. 7.763> hos iam ignorantes terit impius axis, at illi
<stat. theb. 7.764> vulnere semineces â nec devitarc facultas â
<stat. theb. 7.765> venturum super ora vident; iam lubrica tabo
<stat. theb. 7.766> frena, nec insisti madidus dat temo, rotaeque
<stat. theb. 7.767> sanguine difficiles, et tardior ungula fossis
<stat. theb. 7.768> visceribus: tunc ipse furens in morte relicta
<stat. theb. 7.769> spicula et e mediis exstantes ossibus hastas
<stat. theb. 7.770> avellit, strident animae currumque sequuntur.
<stat. theb. 7.771> Tandem se famulo summum confessus Apollo
<stat. theb. 7.772> utere luce tua longamqueâ ait, indue famam,
<stat. theb. 7.773> dum tibi me iunctum Mors inrevocata veretur.
<stat. theb. 7.774> vincimur: immites scis nulla revolvere Parcas
<stat. theb. 7.775> stamina; vade, diu populis promissa voluptas
<stat. theb. 7.776> Elysiis, certe non perpessure Creontis
<stat. theb. 7.777> imperia aut vetito nudus iaciture supulcro.â
<stat. theb. 7.778> ille refert contra, et paulum respirat ab armis:
<stat. theb. 7.779> olim te, Cirrhaee pater, peritura sedentem
<stat. theb. 7.780> ad iuga â quis tantus miseris honor? â axe trementi
<stat. theb. 7.781> sensimus; instantes quonam usque morabere manes?
<stat. theb. 7.782> audio iam rapidae cursum Stygis atraque Ditis
<stat. theb. 7.783> flumina tergeminosque mali custodis hiatus.
<stat. theb. 7.784> accipe commissum capiti decus, accipe laurus,
<stat. theb. 7.785> quas Erebo deferre nefas, nunc voce suprema,
<stat. theb. 7.786> si qua recessuro debetur gratia vati,
<stat. theb. 7.787> deceptum tibi, Phoebe, larem poenasque nefandae
<stat. theb. 7.788> coniugis et pulchrum nati commendo furorem.â
<stat. theb. 7.789> desiluit maerens lacrimasque avertit Apollo:
<stat. theb. 7.790> tune vero ingemuit currusque orbique iugales.
<stat. theb. 7.791> non aliter caeco nocturni turbine Cori
<stat. theb. 7.792> scit peritura ratis, cum iam damnata sororis
<stat. theb. 7.793> igne Therapnaei fugerunt carbasa fratres.
<stat. theb. 7.794> Iamque recessurae paulatim horrescere terrae
<stat. theb. 7.795> summaque terga quati graviorque effervere pulvis
<stat. theb. 7.796> coeperat; inferno mugit iam murmure campus.
<stat. theb. 7.797> bella putant trepidi bellique hunc esse fragorem,
<stat. theb. 7.798> hortanturque gradus; alius tremor arma viresque
<stat. theb. 7.799> mirantesque inclinat equos; iam frondea nutant
<stat. theb. 7.800> culmina, iam muri, ripisque Ismenos apertis
<stat. theb. 7.801> effugit; exciderunt irae, nutantia Agunt
<stat. theb. 7.802> tela solo, dubiasque vagi nituntur in hastas
<stat. theb. 7.803> comminus inque vicem viso pallore recedunt.
<stat. theb. 7.804> sic ubi navales miscet super aequora pugnas
<stat. theb. 7.805> contempto Bellona mari, si forte benigna
<stat. theb. 7.806> tempestas, sibi quisque cavent, ensesque recondit
<stat. theb. 7.807> mors alia, et socii pacem fecere timores,
<stat. theb. 7.808> talis erat campo belli fluitantis imago,
<stat. theb. 7.809> sive laborantes concepto flamine terrae
<stat. theb. 7.810> ventorum rabiem et clusum eiecere furorem,
<stat. theb. 7.811> exedit seu putre solum carpsitque ferendo
<stat. theb. 7.812> unda latens, sive hae volventis machina caeli
<stat. theb. 7.813> incubuit, sive omne fretum Neptunia movit
<stat. theb. 7.814> cuspis et extremas gravius mare torsit in oras,
<stat. theb. 7.815> seu vati datus ille fragor, seu terra minata est
<stat. theb. 7.816> fratribus: ecce alte praeceps humus ore profundo
<stat. theb. 7.817> dissilit, inque vicem timuerunt sidera et umbrae,
<stat. theb. 7.818> illum ingens haurit specus et transire parantes
<stat. theb. 7.819> mergit equos; non arma manu, non frena remisit:
<stat. theb. 7.820> sicut erat, rectos defert in Tartara currus,
<stat. theb. 7.821> respexitque cadens caelum campumque coire
<stat. theb. 7.822> ingemuit, donec levior distantia rursus
<stat. theb. 7.823> miscuit arva tremor lucemque exclusit Averno.
