<valerius flaccus 1.1>	Prima deum magnis canimus freta pervia natis
<valerius flaccus 1.2>	fatidicamque ratem, Scythici quae Phasidis oras
<valerius flaccus 1.3>	ausa sequi mediosque inter iuga concita cursus
<valerius flaccus 1.4>	rumpere flammifero tandem consedit Olympo. 
<valerius flaccus 1.5>	      Phoebe, mone, si Cumaeae mihi conscia vatis                    
<valerius flaccus 1.6>	 stat casta cortina domo, si laurea digna
<valerius flaccus 1.7>	fronte viret, tuque o pelagi cui maior aperti
<valerius flaccus 1.8>	fama, Caledonius postquam tua carbasa vexit
<valerius flaccus 1.9>	Oceanus Phrygios prius indignatus Iulos,
<valerius flaccus 1.10>	eripe me populis et habenti nubila terrae,                    
<valerius flaccus 1.11>	 sancte pater, veterumque fave veneranda canenti
<valerius flaccus 1.12>	facta virum: versam proles tua pandit Idumen,
<valerius flaccus 1.13>	namque potest, Solymo nigrantem pulvere fratrem
<valerius flaccus 1.14>	spargentemque faces et in omni turre furentem.
<valerius flaccus 1.15>	ille tibi cultusque deum delubraque genti                    
<valerius flaccus 1.16>	 instituet, cum iam, genitor, lucebis ab omni
<valerius flaccus 1.17>	parte poli neque erit Tyriae Cynosura carinae
<valerius flaccus 1.18>	certior aut Grais Helice servanda magistris.
<valerius flaccus 1.19>	seu tu signa dabis seu te duce Graecia mittet
<valerius flaccus 1.20>	et Sidon Nilusque rates: nunc nostra serenus                    
<valerius flaccus 1.21>	 orsa iuves, haec ut Latias vox impleat urbes. 
<valerius flaccus 1.22>	         Haemoniam primis Pelias frenabat ab annis,
<valerius flaccus 1.23>	iam gravis et longus populis metus. illius amnes
<valerius flaccus 1.24>	Ionium quicumque petunt, ille Othryn et Haemum
<valerius flaccus 1.25>	atque imum felix versabat vomere Olympum.                    
<valerius flaccus 1.26>	 sed non ulla quies animo fratrisque paventi
<valerius flaccus 1.27>	progeniem divumque minas. hunc nam fore regi
<valerius flaccus 1.28>	exitio vatesque canunt pecudumque per aras
<valerius flaccus 1.29>	terrifici monitus iterant; super ipsius ingens
<valerius flaccus 1.30>	instat fama viri virtusque haud laeta tyranno.                    
<valerius flaccus 1.31>	 ergo anteire metus iuvenemque exstinguere pergit
<valerius flaccus 1.32>	Aesonium letique vias ac tempora versat,
<valerius flaccus 1.33>	sed neque bella videt Graias neque monstra per urbes
<valerius flaccus 1.34>	ulla: Cleonaeo iam tempora clausus hiatu
<valerius flaccus 1.35>	Alcides, olim Lernae defensus ab angue                    
<valerius flaccus 1.36>	 Arcas et ambobus iam cornua fracta iuvencis.
<valerius flaccus 1.37>	ira maris vastique placent discrimina ponti.
<valerius flaccus 1.38>	tum iuvenem tranquilla tuens nec fronte timendus
<valerius flaccus 1.39>	occupat et fictis dat vultum et pondera dictis.
<valerius flaccus 1.40>	'hanc mihi militiam, veterum quae pulchrior actis,                    
<valerius flaccus 1.41>	 adnue daque animum. nostri de sanguine Phrixus
<valerius flaccus 1.42>	Cretheos ut patrias audis effugerit aras.
<valerius flaccus 1.43>	hunc ferus Aeetes, Scythiam Phasinque rigentem
<valerius flaccus 1.44>	qui colit--heu magni Solis pudor!--, hospita vina
<valerius flaccus 1.45>	inter et attonitae mactat sollemnia mensae                    
<valerius flaccus 1.46>	 nil nostri divumque memor. non nuntia tantum
<valerius flaccus 1.47>	fama refert: ipsum iuvenem tam saeva gementem,
<valerius flaccus 1.48>	ipsum ego, cum serus fessos sopor alligat artus,
<valerius flaccus 1.49>	aspicio, lacera adsiduis namque illius umbra
<valerius flaccus 1.50>	questibus et magni numen maris excitat Helle.                    
<valerius flaccus 1.51>	 si mihi quae quondam vires, et pendere poenas
<valerius flaccus 1.52>	Colchida iam et regis caput hic atque arma videres.
<valerius flaccus 1.53>	olim annis ille ardor hebet necdum mea proles
<valerius flaccus 1.54>	imperio et belli rebus matura marique.
<valerius flaccus 1.55>	tu, cui iam curaeque vigent animique viriles,                    
<valerius flaccus 1.56>	 i, decus, et pecoris Nephelaei vellera Graio
<valerius flaccus 1.57>	redde tholo ac tantis temet dignare periclis!'
<valerius flaccus 1.58>	talibus hortatur iuvenem propiorque iubenti
<valerius flaccus 1.59>	conticuit certus Scythico concurrere ponto
<valerius flaccus 1.60>	Cyaneas tantoque silet possessa dracone                    
<valerius flaccus 1.61>	 vellera, multifidas regis quem filia linguas
<valerius flaccus 1.62>	vibrantem ex adytis cantu dapibusque vocabat
<valerius flaccus 1.63>	et dabat externo liventia mella veneno. 
<valerius flaccus 1.64>	      Mox taciti patuere doli nec vellera curae
<valerius flaccus 1.65>	esse viro, sed sese odiis immania cogi                    
<valerius flaccus 1.66>	 in freta. qua iussos sectatur quaerere Colchos
<valerius flaccus 1.67>	arte queat: nunc aerii plantaria vellet
<valerius flaccus 1.68>	Perseos aut currus et quos frenasse dracones
<valerius flaccus 1.69>	creditus, ignaras Cereris qui vomere terras
<valerius flaccus 1.70>	imbuit et flava quercum damnavit arista.                    
<valerius flaccus 1.71>	 heu quid agat? populumne levem veterique tyranno
<valerius flaccus 1.72>	infensum atque olim miserantes Aesona patres
<valerius flaccus 1.73>	advocet an socia Iunone et Pallade fretus
<valerius flaccus 1.74>	armisona speret magis et freta iussa capessat,
<valerius flaccus 1.75>	siqua operis tanti domito consurgere ponto                    
<valerius flaccus 1.76>	 fama queat. tu sola animos mentemque peruris,
<valerius flaccus 1.77>	Gloria, te viridem videt immunemque senectae
<valerius flaccus 1.78>	Phasidis in ripa stantem iuvenesque vocantem.
<valerius flaccus 1.79>	tandem animi incertum confusaque pectora firmat
<valerius flaccus 1.80>	religio tendensque pias ad sidera palmas                    
<valerius flaccus 1.81>	 'omnipotens regina,' inquit, 'quam, turbidus atro
<valerius flaccus 1.82>	aethere caeruleum quateret cum Iuppiter imbrem,
<valerius flaccus 1.83>	ipse ego praecipiti tumidum per Enipea nimbo
<valerius flaccus 1.84>	in campos et tuta tuli nec credere quivi
<valerius flaccus 1.85>	ante deam quam te tonitru nutuque reposci                    
<valerius flaccus 1.86>	 coniugis et subita raptam formidine vidi,
<valerius flaccus 1.87>	da Scythiam Phasinque mihi tuque, innuba Pallas,
<valerius flaccus 1.88>	eripe me! vestris egomet tunc vellera templis
<valerius flaccus 1.89>	illa dabo, dabit auratis et cornibus igni
<valerius flaccus 1.90>	colla pater niveique greges altaria cingent?'                    
<valerius flaccus 1.91>	      Accepere deae celerique per aethera lapsu
<valerius flaccus 1.92>	diversas petiere vias: in moenia pernix
<valerius flaccus 1.93>	Thespiaca ad carum Tritonia devolat Argum.
<valerius flaccus 1.94>	moliri hunc puppem iubet et demittere ferro
<valerius flaccus 1.95>	robora Peliacas et iam comes exit in umbras.                    
<valerius flaccus 1.96>	 at Iuno Argolicas pariter Macetumque per urbes
<valerius flaccus 1.97>	spargit inexpertos temptare parentibus Austros
<valerius flaccus 1.98>	Aesoniden, iam stare ratem remisque superbam
<valerius flaccus 1.99>	poscere quos revehat rebusque in saecula tollat. 
<valerius flaccus 1.100>	      Omnis avet quae iam bellis spectataque fama                    
<valerius flaccus 1.101>	 turba ducum primae seu quos in flore iuventae
<valerius flaccus 1.102>	temptamenta tenent necdum data copia rerum.
<valerius flaccus 1.103>	at quibus arvorum studiumque insontis aratri,
<valerius flaccus 1.104>	hos stimulant magnaque ratem per lustra viasque
<valerius flaccus 1.105>	iussi laude canunt manifesto in lumine Fauni                    
<valerius flaccus 1.106>	 silvarumque deae atque elatis cornibus Amnes. 
<valerius flaccus 1.107>	      Protinus Inachiis ultro Tirynthius Argis
<valerius flaccus 1.108>	advolat, Arcadio cuius flammata veneno
<valerius flaccus 1.109>	tela puer facilesque umeris gaudentibus arcus
<valerius flaccus 1.110>	gestat Hylas; velit ille quidem, sed dextera nondum                    
<valerius flaccus 1.111>	 par oneri clavaeque capax. quos talibus amens
<valerius flaccus 1.112>	insequitur solitosque novat Saturnia questus:
<valerius flaccus 1.113>	'o utinam Graiae rueret non omne iuventae
<valerius flaccus 1.114>	in nova fata decus nostrique Eurystheos haec nunc
<valerius flaccus 1.115>	iussa forent. imbrem et tenebras saevumque tridentem                    
<valerius flaccus 1.116>	 iamiam ego et inviti torsissem coniugis ignem.
<valerius flaccus 1.117>	nunc quoque nec socium nostrae columenve carinae
<valerius flaccus 1.118>	esse velim Herculeis nec me umquam fidere fas sit
<valerius flaccus 1.119>	auxiliis comiti et tantum debere superbo.'
<valerius flaccus 1.120>	dixit et Haemonias oculos detorquet ad undas.                    
<valerius flaccus 1.121>	      Fervere cuncta virum coetu, simul undique cernit
<valerius flaccus 1.122>	delatum nemus et docta resonare bipenni
<valerius flaccus 1.123>	litora. iam pinus gracili dissolvere lamna
<valerius flaccus 1.124>	Thespiaden iungique latus lentoque sequaces
<valerius flaccus 1.125>	molliri videt igne trabes remisque paratis                    
<valerius flaccus 1.126>	 Pallada velifero quaerentem bracchia malo.
<valerius flaccus 1.127>	constitit ut longo moles non pervia ponto,
<valerius flaccus 1.128>	puppis et ut tenues subiere latentia cerae
<valerius flaccus 1.129>	lumina, picturae varios super addit honores.
<valerius flaccus 1.130>	hic sperata . . . . .  Tyrrheni tergore piscis                    
<valerius flaccus 1.131>	 Peleos in thalamos vehitur Thetis; aequora delphin
<valerius flaccus 1.132>	corripit, ipsa sedet deiecta in lumina palla
<valerius flaccus 1.133>	nec Iove maiorem nasci suspirat Achillen.
<valerius flaccus 1.134>	hanc Panope Dotoque soror laetataque fluctu
<valerius flaccus 1.135>	prosequitur nudis pariter Galatea lacertis                    
<valerius flaccus 1.136>	 antra petens; Siculo revocat de litore Cyclops.
<valerius flaccus 1.137>	contra ignis viridique torus de fronde dapesque
<valerius flaccus 1.138>	vinaque et aequoreos inter cum coniuge divos
<valerius flaccus 1.139>	Aeacides pulsatque chelyn post pocula Chiron.
<valerius flaccus 1.140>	parte alia Pholoe multoque insanus Iaccho                    
<valerius flaccus 1.141>	 Rhoecus et Atracia subitae de virgine pugnae.
<valerius flaccus 1.142>	crateres mensaeque volant araeque deorum
<valerius flaccus 1.143>	poculaque, insignis veterum labor. optimus hasta
<valerius flaccus 1.144>	hic Peleus, hic ense furens agnoscitur Aeson.
<valerius flaccus 1.145>	fert gravis invito victorem Nestora tergo                    
<valerius flaccus 1.146>	 Monychus, ardenti peragit Clanis Actora quercu.
<valerius flaccus 1.147>	nigro Nessus equo fugit adclinisque tapetis
<valerius flaccus 1.148>	in mediis vacuo condit caput Hippasus auro. 
<valerius flaccus 1.149>	      Haec quamquam miranda viris stupet Aesone natus,
<valerius flaccus 1.150>	at secum: 'heu miseros nostrum natosque patresque!                    
<valerius flaccus 1.151>	 hacine nos animae faciles rate nubila contra
<valerius flaccus 1.152>	mittimur? in solum nunc saeviet Aesona pontus?
<valerius flaccus 1.153>	non iuvenem in casus eademque pericula Acastum
<valerius flaccus 1.154>	abripiam? invisae Pelias freta tuta carinae
<valerius flaccus 1.155>	optet et exoret nostris cum matribus undas.'                    
<valerius flaccus 1.156>	      Talia conanti laevum Iovis armiger aethra
<valerius flaccus 1.157>	advenit et validis fixam gerit unguibus agnam.
<valerius flaccus 1.158>	at procul e stabulis trepidi clamore sequuntur
<valerius flaccus 1.159>	pastores fremitusque canum; citus occupat auras
<valerius flaccus 1.160>	raptor et Aegaei super effugit alta profundi.                    
<valerius flaccus 1.161>	 accipit augurium Aesonides laetusque superbi
<valerius flaccus 1.162>	tecta petit Peliae. prior huic tum regia proles
<valerius flaccus 1.163>	advolat amplexus fraternaque pectora iungens.
<valerius flaccus 1.164>	ductor ait: 'non degeneres, ut reris, Acaste,
<valerius flaccus 1.165>	venimus ad questus: socium te iungere coeptis                    
<valerius flaccus 1.166>	 est animus neque enim Telamon aut Canthus et Idas
<valerius flaccus 1.167>	Tyndareusque puer mihi vellere dignior Helles.
<valerius flaccus 1.168>	o quantum terrae, quantum cognoscere caeli
<valerius flaccus 1.169>	permissum est, pelagus quantos aperimus in usus!
<valerius flaccus 1.170>	nunc forsan grave reris opus, sed laeta recurret                    
<valerius flaccus 1.171>	 cum ratis et caram cum iam mihi reddet Iolcon,
<valerius flaccus 1.172>	quis pudor heu nostros tibi tunc audire labores,
<valerius flaccus 1.173>	quae referam visas tua per suspiria gentes!' 
<valerius flaccus 1.174>	      Nec passus rex plura virum 'sat multa parato
<valerius flaccus 1.175>	in quaecumque vocas. nec nos,' ait 'optime, segnes                    
<valerius flaccus 1.176>	 credideris patriisve magis confidere regnis
<valerius flaccus 1.177>	quam tibi, si primos duce te virtutis honores
<valerius flaccus 1.178>	carpere, fraternae si des adcrescere famae.
<valerius flaccus 1.179>	quin ego, nequa metu nimio me cura parentis
<valerius flaccus 1.180>	impediat, fallam ignarum subitusque paratis                    
<valerius flaccus 1.181>	 tunc adero, primas linquet cum puppis harenas.'
<valerius flaccus 1.182>	dixerat. ille animos promissaque talia laetus
<valerius flaccus 1.183>	accipit et gressus avidos ad litora vertit. 
<valerius flaccus 1.184>	      At ducis imperiis Minyae monituque frequentes
<valerius flaccus 1.185>	puppem umeris subeunt et tento poplite proni                    
<valerius flaccus 1.186>	 decurrunt intrantque fretum; non clamor anhelis
<valerius flaccus 1.187>	nauticus aut blandus testudine defuit Orpheus.
<valerius flaccus 1.188>	tum laeti statuunt aras. tibi, rector aquarum,
<valerius flaccus 1.189>	summus honor, tibi caeruleis in litore vittis
<valerius flaccus 1.190>	et Zephyris Glaucoque bovem Thetidique iuvencam                    
<valerius flaccus 1.191>	 deicit Ancaeus: non illo certior alter
<valerius flaccus 1.192>	pinguia letifera perfringere colla bipenni.
<valerius flaccus 1.193>	ipse ter aequoreo libans carchesia patri
<valerius flaccus 1.194>	sic ait Aesonides: 'o qui spumantia nutu
<valerius flaccus 1.195>	regna quatis terrasque salo complecteris omnes,                    
<valerius flaccus 1.196>	 da veniam! scio me cunctis e gentibus unum
<valerius flaccus 1.197>	inlicitas temptare vias hiememque mereri:
<valerius flaccus 1.198>	sed non sponte feror nec nunc mihi iungere montes
<valerius flaccus 1.199>	mens ~tamen~ aut summo deposcere fulmen Olympo.
<valerius flaccus 1.200>	ne Peliae te vota trahant! ille aspera iussa                    
<valerius flaccus 1.201>	 repperit et Colchos in me luctumque meorum.
<valerius flaccus 1.202>	illum ego--tu tantum non indignantibus undis
<valerius flaccus 1.203>	hoc caput accipias et pressam regibus alnum.'
<valerius flaccus 1.204>	sic fatus pingui cumulat libamine flammam. 
<valerius flaccus 1.205>	      Protulit ut crinem densis luctatus in extis                    
<valerius flaccus 1.206>	 ignis et escendit salientia viscera tauri,
<valerius flaccus 1.207>	ecce sacer totusque dei per litora Mopsus
<valerius flaccus 1.208>	immanis visu vittamque comamque per auras
<valerius flaccus 1.209>	surgentem laurusque rotat. vox reddita tandem,
<valerius flaccus 1.210>	vox horrenda viris. tum facta silentia vati.                    
<valerius flaccus 1.211>	 'heu quaenam aspicio? nostris modo concitus ausis
<valerius flaccus 1.212>	aequoreos vocat ecce deos Neptunus et ingens
<valerius flaccus 1.213>	concilium. fremere et legem defendere cuncti
<valerius flaccus 1.214>	hortantur. sic amplexus, sic pectora fratris,
<valerius flaccus 1.215>	Iuno, tene tuque o puppem ne desere, Pallas:                    
<valerius flaccus 1.216>	 nunc patrui, nunc flecte minas! cessere ratemque
<valerius flaccus 1.217>	accepere mari. per quot discrimina rerum
<valerius flaccus 1.218>	expedior! subita cur pulcher harundine crines
<valerius flaccus 1.219>	velat Hylas? unde urna umeris niveosque per artus
<valerius flaccus 1.220>	caeruleae vestes? unde haec tibi vulnera, Pollux?                    
<valerius flaccus 1.221>	 quantus io tumidis taurorum e naribus ignis!
<valerius flaccus 1.222>	tollunt se galeae sulcisque ex omnibus hastae
<valerius flaccus 1.223>	et iam iamque umeri. quem circum vellera Martem
<valerius flaccus 1.224>	aspicio? quaenam aligeris secat anguibus auras
<valerius flaccus 1.225>	caede madens? quos ense ferit? miser, eripe parvos,                    
<valerius flaccus 1.226>	 Aesonide! cerno et thalamos ardere iugales!' 
<valerius flaccus 1.227>	      Iamdudum Minyas %    ambage ducemque
<valerius flaccus 1.228>	terrificat; sed enim contra Phoebeius Idmon
<valerius flaccus 1.229>	non pallore viris, non ullo horrore comarum
<valerius flaccus 1.230>	terribilis, plenus fatis Phoeboque quieto,                    
<valerius flaccus 1.231>	 cui genitor tribuit monitu praenoscere divum
<valerius flaccus 1.232>	omina, seu flammas seu lubrica comminus exta
<valerius flaccus 1.233>	seu plenum certis interroget aera pinnis,
<valerius flaccus 1.234>	sic sociis Mopsoque canit: 'quantum augur Apollo
<valerius flaccus 1.235>	flammaque prima docet, praeduri plena laboris                    
<valerius flaccus 1.236>	 cerno equidem, patiens sed quae ratis omnia vincet.
<valerius flaccus 1.237>	ingentes durate animae dulcesque parentum
<valerius flaccus 1.238>	tendite ad amplexus!' lacrimae cecidere canenti
<valerius flaccus 1.239>	quod sibi iam clausos invenit in ignibus Argos. 
<valerius flaccus 1.240>	      Vix ea fatus erat, iungit cum talia ductor                    
<valerius flaccus 1.241>	 Aesonius: 'superum quando consulta videtis,
<valerius flaccus 1.242>	o socii, quantisque datur spes maxima coeptis,
<valerius flaccus 1.243>	vos quoque nunc vires animosque adferte paternos.
<valerius flaccus 1.244>	non mihi Thessalici pietas culpanda tyranni
<valerius flaccus 1.245>	suspective doli: deus haec, deus omine dextro                    
<valerius flaccus 1.246>	 imperat; ipse suo voluit commercia mundo
<valerius flaccus 1.247>	Iuppiter et tantos hominum miscere labores.
<valerius flaccus 1.248>	ite, viri, mecum dubiisque evincite rebus
<valerius flaccus 1.249>	quae meminisse iuvet nostrisque nepotibus instent.
<valerius flaccus 1.250>	hanc vero, socii, venientem litore laeti                    
<valerius flaccus 1.251>	 dulcibus adloquiis ludoque educite noctem!'
<valerius flaccus 1.252>	paretur. molli iuvenes funduntur in alga
<valerius flaccus 1.253>	conspicuusque toris Tirynthius. exta ministri
<valerius flaccus 1.254>	rapta simul veribus Cereremque dedere canistris. 
<valerius flaccus 1.255>	      Iamque aderat summo decurrens vertice Chiron                    
<valerius flaccus 1.256>	 clamantemque patri procul ostendebat Achillen.
<valerius flaccus 1.257>	ut puer ad notas erectum Pelea voces
<valerius flaccus 1.258>	vidit et ingenti tendentem bracchia passu,
<valerius flaccus 1.259>	adsiluit caraque diu cervice pependit.
<valerius flaccus 1.260>	illum nec valido spumantia pocula Baccho                    
<valerius flaccus 1.261>	 sollicitant veteri nec conspicienda metallo
<valerius flaccus 1.262>	signa tenent: stupet in ducibus magnumque sonantes
<valerius flaccus 1.263>	haurit et Herculeo fert comminus ora leoni.
<valerius flaccus 1.264>	laetus at impliciti Peleus rapit oscula nati
<valerius flaccus 1.265>	suspiciensque polum 'placido si currere fluctu                    
<valerius flaccus 1.266>	 Pelea vultis' ait 'ventosque optare ferentes,
<valerius flaccus 1.267>	hoc, superi, servate caput! tu cetera, Chiron,
<valerius flaccus 1.268>	da mihi! te parvus lituos et bella loquentem
<valerius flaccus 1.269>	miretur; sub te puerilia tela magistro
<valerius flaccus 1.270>	venator ferat et nostram festinet ad hastam.'                    
<valerius flaccus 1.271>	 omnibus inde viae calor additus; ire per altum
<valerius flaccus 1.272>	magna mente volunt. Phrixi promittitur absens
<valerius flaccus 1.273>	vellus et auratis Argo reditura corymbis. 
<valerius flaccus 1.274>	      Sol ruit et totum Minyis laetantibus undae
<valerius flaccus 1.275>	deduxere diem. sparguntur litore curvo                    
<valerius flaccus 1.276>	 lumina nondum ullis terras monstrantia nautis.
<valerius flaccus 1.277>	Thracius hic noctem dulci testitudine vates
<valerius flaccus 1.278>	extrahit, ut steterit redimitus tempora vittis
<valerius flaccus 1.279>	Phrixus et iniustas contectus nubibus aras
<valerius flaccus 1.280>	fugerit Inoo linquens Athamanta Learcho;                    
<valerius flaccus 1.281>	 aureus ut iuvenem miserantibus intulit undis
<valerius flaccus 1.282>	vector et adstrictis ut sedit cornibus Helle.
<valerius flaccus 1.283>	septem Aurora vias totidemque peregerat umbras
<valerius flaccus 1.284>	luna polo dirimique procul non aequore visa
<valerius flaccus 1.285>	coeperat a gemina discedere Sestos Abydo.                    
<valerius flaccus 1.286>	 hic soror Aeoliden aevum mansura per omne
<valerius flaccus 1.287>	deserit, heu saevae nequiquam erepta novercae!
<valerius flaccus 1.288>	illa quidem fessis longe petit umida palmis
<valerius flaccus 1.289>	vellera, sed bibulas urgenti pondere vestes
<valerius flaccus 1.290>	unda trahit levique manus labuntur ab auro.                     
<valerius flaccus 1.291>	 quis tibi, Phrixe, dolor, rapido cum concitus aestu
<valerius flaccus 1.292>	respiceres miserae clamantia virginis ora
<valerius flaccus 1.293>	extremasque manus sparsosque per aequora crines! 
<valerius flaccus 1.294>	      Iamque mero ludoque modus positique quietis
<valerius flaccus 1.295>	conticuere toris, solus quibus ordine fusis                    
<valerius flaccus 1.296>	 impatiens somni ductor manet. hunc gravis Aeson
<valerius flaccus 1.297>	et pariter vigil Alcimede spectantque tenentque
<valerius flaccus 1.298>	pleni oculos. illis placidi sermonis Iason
<valerius flaccus 1.299>	suggerit adfatus turbataque pectora mulcet.
<valerius flaccus 1.300>	mox ubi victa gravi ceciderunt lumina somno                    
<valerius flaccus 1.301>	 visa coronatae fulgens tutela carinae
<valerius flaccus 1.302>	vocibus his instare duci: 'Dodonida quercum
<valerius flaccus 1.308>	Chaoniique vides famulam Iovis. aequora tecum                    
<valerius flaccus 1.303>	ingredior nec fatidicis avellere silvis                    
<valerius flaccus 1.304>	me nisi promisso potuit Saturnia caelo.
<valerius flaccus 1.305>	tempus adest: age rumpe moras, dumque aequore toto
<valerius flaccus 1.306>	currimus incertus si nubila duxerit aether,
<valerius flaccus 1.307>	iam nunc mitte metus fidens superisque mihique.'
<valerius flaccus 1.309>	dixerat. ille pavens laeto quamquam omine divum                    
<valerius flaccus 1.310>	prosiluit stratis. Minyas simul obtulit omnes
<valerius flaccus 1.311>	alma novo crispans pelagus Tithonia Phoebo.
<valerius flaccus 1.312>	discurrunt transtris: hi celso cornua malo
<valerius flaccus 1.313>	expediunt, alii tonsas in marmore summo
<valerius flaccus 1.314>	praetemptant, prora funem legit Argus ab alta.
<valerius flaccus 1.315>	increscunt matrum gemitus et fortia languent                    
<valerius flaccus 1.316>	 corda patrum, longis flentes amplexibus haerent.
<valerius flaccus 1.317>	vox tamen Alcimedes planctus supereminet omnis,
<valerius flaccus 1.318>	femineis tantum illa furens ululatibus obstat,
<valerius flaccus 1.319>	obruat Idaeam quantum tuba Martia buxum,
<valerius flaccus 1.320>	fatur et haec: 'nate indignos aditure labores,                    
<valerius flaccus 1.321>	 dividimur nec ad hos animum componere casus
<valerius flaccus 1.322>	ante datum, sed bella tibi terrasque timebam.
<valerius flaccus 1.323>	vota aliis facienda deis. si fata reducunt
<valerius flaccus 1.324>	te mihi, si trepidis placabile matribus aequor,
<valerius flaccus 1.325>	possum equidem lucemque pati longumque timorem.                    
<valerius flaccus 1.326>	 sin aliud fortuna parat, miserere parentum,
<valerius flaccus 1.327>	Mors bona, dum metus est nec adhuc dolor. ei mihi, Colchos
<valerius flaccus 1.328>	unde ego et avecti timuissem vellera Phrixi?
<valerius flaccus 1.329>	quos iam mente dies, quam saeva insomnia curis
<valerius flaccus 1.330>	prospicio! quotiens raucos ad litoris ictus                    
<valerius flaccus 1.331>	 deficiam Scythicum metuens pontumque polumque
<valerius flaccus 1.332>	nec de te credam nostris ingrata serenis!
<valerius flaccus 1.333>	da, precor, amplexus haesuraque verba relinque
<valerius flaccus 1.334>	auribus et dulci iam nunc preme lumina dextra!'
<valerius flaccus 1.335>	talibus Alcimede maeret, sed fortior Aeson                    
<valerius flaccus 1.336>	 attollens dictis animos: 'o si mihi sanguis
<valerius flaccus 1.337>	quantus erat cum signiferum cratera minantem
<valerius flaccus 1.338>	non leviore Pholum manus haec compescuit auro,
<valerius flaccus 1.339>	primus in aeratis posuissem puppibus arma
<valerius flaccus 1.340>	concussoque ratem gauderem tollere remo.                    
<valerius flaccus 1.341>	 sed patriae valuere preces auditaque magnis
<valerius flaccus 1.342>	vota deis: video nostro tot in aequore reges
<valerius flaccus 1.343>	teque ducem. tales, tales ego ducere suetus
<valerius flaccus 1.344>	atque sequi. nunc ille dies--det Iuppiter oro--,
<valerius flaccus 1.345>	ille super quo te Scythici regisque marisque                     
<valerius flaccus 1.346>	 victorem atque umeros ardentem vellere rapto
<valerius flaccus 1.347>	accipiam cedantque tuae mea facta iuventae.'
<valerius flaccus 1.348>	sic ait. ille suo conlapsam pectore matrem
<valerius flaccus 1.349>	sustinuit magnaque senem cervice recepit. 
<valerius flaccus 1.350>	      Et iam finis erat. Zephyrumque ratemque morantes                    
<valerius flaccus 1.351>	 solverat amplexus tristi tuba tertia signo.
<valerius flaccus 1.352>	dant remo sua quisque viri, dant nomina transtris.
<valerius flaccus 1.353>	hinc laevum Telamon pelagus tenet, altior inde
<valerius flaccus 1.354>	occupat Alcides aliud mare, cetera pubes
<valerius flaccus 1.355>	dividitur. celer Asterion, quem matre cadentem                    
<valerius flaccus 1.356>	 Peresius gemino fovit pater amne Cometes,
<valerius flaccus 1.357>	segnior Apidani vires ubi sentit Enipeus,
<valerius flaccus 1.358>	nititur, hinc Talaus fratrisque Leodocus urget
<valerius flaccus 1.359>	remo terga sui, quos nobile contulit Argos.
<valerius flaccus 1.360>	hinc quoque missus adest quamvis arcentibus Idmon                    
<valerius flaccus 1.361>	 alitibus; sed turpe viro timuisse futura.
<valerius flaccus 1.362>	hic et Naubolides tortas consurgit in undas
<valerius flaccus 1.363>	Iphitus, hic patrium frangit Neptunius aequor,
<valerius flaccus 1.364>	qui tenet undisonam Psamathen semperque patentem
<valerius flaccus 1.365>	Taenaron, Euphemus, mollique a litore Pellae                    
<valerius flaccus 1.366>	 Deucalion certus iaculis et comminus ense
<valerius flaccus 1.367>	nobilis Amphion, pariter quos edidit Hypso
<valerius flaccus 1.368>	nec potuit similes voluitve ediscere vultus.
<valerius flaccus 1.369>	tum valida Clymenus percusso pectore tonsa
<valerius flaccus 1.370>	frater et Iphiclus puppem trahit et face saeva                    
<valerius flaccus 1.371>	 in tua mox Danaos acturus saxa, Caphereu,
<valerius flaccus 1.372>	Nauplius, et tortum non a Iove fulmen Oileus
<valerius flaccus 1.373>	qui gemet Euboicas nato stridente per undas
<valerius flaccus 1.374>	quique Erymanthei sudantem pondere monstri
<valerius flaccus 1.375>	Amphitryoniaden Tegeaeo limine Cepheus                    
<valerius flaccus 1.376>	 iuvit et Amphidamas (at frater plenior actis
<valerius flaccus 1.377>	maluit Ancaeo vellus contingere Phrixi)
<valerius flaccus 1.378>	tectus et Eurytion servato colla capillo,
<valerius flaccus 1.379>	quem pater Aonias reducem tondebit ad aras.
<valerius flaccus 1.380>	te quoque Thessalicae, Nestor, rapit in freta puppis                    
<valerius flaccus 1.381>	 fama, Mycenaeis olim qui candida velis
<valerius flaccus 1.382>	aequora nec stantes mirabere mille magistros.
<valerius flaccus 1.403>	nec Peleus fretus soceris et coniuge diva                    
<valerius flaccus 1.404>	defuit ac prora splendet tua cuspis ab alta,
<valerius flaccus 1.405>	Aeacide; tantum haec aliis excelsior hastis
<valerius flaccus 1.406>	quantum Peliacas in vertice vicerat ornos.
<valerius flaccus 1.407>	linquit et Actorides natum Chironis in antro,
<valerius flaccus 1.408>	ut socius caro pariter meditetur Achilli
<valerius flaccus 1.409>	fila lyrae pariterque leves puer incitet hastas.
<valerius flaccus 1.410>	[discat eques placidi conscendere terga magistri]                    
<valerius flaccus 1.383>	 hic vates Phoebique fides non vana parentis                    
<valerius flaccus 1.384>	Mopsus, puniceo cui circumfusa cothurno
<valerius flaccus 1.385>	palla imos ferit alba pedes vittataque frontem
<valerius flaccus 1.386>	cassis et in summo laurus Peneia cono.
<valerius flaccus 1.387>	quin etiam Herculeo consurgit ab ordine Tydeus
<valerius flaccus 1.388>	Nelidesque Periclymenus, quem parva Methone
<valerius flaccus 1.389>	et levis Elis equis et fluctibus obvius Aulon
<valerius flaccus 1.390>	caestibus adversos viderunt frangere vultus.                     
<valerius flaccus 1.391>	 tu quoque Phrixeos remo, Poeantie, Colchos
<valerius flaccus 1.392>	bis Lemnon visure petis, nunc cuspide patris
<valerius flaccus 1.393>	inclitus, Herculeas olim moture sagittas.
<valerius flaccus 1.394>	proximus hinc Butes Actaeis dives ab oris;
<valerius flaccus 1.395>	innumeras nam claudit apes longaque superbus                    
<valerius flaccus 1.396>	 fuscat nube diem dum plenas nectare cellas
<valerius flaccus 1.397>	pandit et in dulcem reges dimittit Hymetton.
<valerius flaccus 1.398>	insequeris casusque tuos expressa, Phalere,
<valerius flaccus 1.399>	arma geris laeva; nam lapsus ab arbore parvum
<valerius flaccus 1.400>	ter quater ardenti tergo circumvenit anguis,                    
<valerius flaccus 1.401>	 stat procul intendens dubium pater anxius arcum.
<valerius flaccus 1.402>	tum caelata metus alios gerit arma Eribotes
<valerius flaccus 1.411>	et quem fama genus non est decepta Lyaei                    
<valerius flaccus 1.412>	Phlias immissus patrios de vertice crines.
<valerius flaccus 1.413>	nec timet Ancaeum genetrix committere ponto,
<valerius flaccus 1.414>	plena tulit quem rege maris. securus in aequor
<valerius flaccus 1.415>	haud minus Erginus proles Neptunia fertur,                    
<valerius flaccus 1.416>	 qui maris insidias, clarae qui sidera noctis
<valerius flaccus 1.417>	norit et e clausis quem destinet Aeolus antris,
<valerius flaccus 1.418>	non metuat cui regna ratis, cui tradere caelum
<valerius flaccus 1.419>	adsidua Tiphys vultum lassatus ab Arcto.
<valerius flaccus 1.420>	taurea vulnifico portat celer aspera plumbo                    
<valerius flaccus 1.421>	 terga Lacon, saltem in vacuos ut bracchia ventos
<valerius flaccus 1.422>	spargat et Oebalium Pagaseia puppis alumnum
<valerius flaccus 1.423>	spectet securo celebrantem litora ludo,
<valerius flaccus 1.424>	oraque Thessalico melior contundere freno
<valerius flaccus 1.425>	vectorem pavidae Castor dum quaereret Helles                    
<valerius flaccus 1.426>	 passus Amyclaea pinguescere Cyllaron herba.
<valerius flaccus 1.427>	illis Taenario pariter tremit ignea fuco
<valerius flaccus 1.428>	purpura, quod gemina mater spectabile tela
<valerius flaccus 1.429>	duxit opus: bis Taygeton silvasque comantes
<valerius flaccus 1.430>	struxerat, Eurotan molli bis fuderat auro.                    
<valerius flaccus 1.431>	 quemque suus sonipes niveo de stamine portat
<valerius flaccus 1.432>	et volat amborum patrius de pectore cycnus.
<valerius flaccus 1.433>	at tibi collectas solvit iam fibula vestes
<valerius flaccus 1.434>	ostenditque umeros fortes spatiumque superbi
<valerius flaccus 1.435>	pectoris Herculeis aequum, Meleagre, lacertis.                    
<valerius flaccus 1.436>	 hic numerosa phalanx, proles Cyllenia: certus
<valerius flaccus 1.437>	Aethalides subitas nervo redeunte sagittas
<valerius flaccus 1.438>	cogere; tu medios gladio bonus ire per hostes,
<valerius flaccus 1.439>	Euryte; nec patrio Minyis ignobilis usu
<valerius flaccus 1.440>	nuntia verba ducis populis qui reddit Echion.                    
<valerius flaccus 1.441>	 sed non, Iphi, tuis Argo reditura lacertis
<valerius flaccus 1.442>	heu cinerem Scythica te maesta relinquet harena
<valerius flaccus 1.443>	cessantemque tuo lugebit in ordine remum.
<valerius flaccus 1.444>	te quoque dant campi tanto pastore Pheraei
<valerius flaccus 1.445>	felices, Admete, tuis nam pendet in arvis                    
<valerius flaccus 1.446>	 Delius ingrato Steropen quod fuderat arcu.
<valerius flaccus 1.447>	a quotiens famulo notis soror obvia silvis
<valerius flaccus 1.448>	flevit ubi Ossaeae captaret frigora quercus
<valerius flaccus 1.449>	perderet et pingui miseros Boebeide crines!
<valerius flaccus 1.450>	insurgit transtris et remo Nerea versat                    
<valerius flaccus 1.451>	 Canthus, in Aeaeo volvet quem barbara cuspis
<valerius flaccus 1.452>	pulvere; at interea clari decus adiacet orbis
<valerius flaccus 1.453>	quem genitor gestabat Abas--secat aurea fluctu
<valerius flaccus 1.454>	tegmina Chalcidicas fugiens Euripus harenas
<valerius flaccus 1.455>	celsaque semiferum contorquens frena luporum                    
<valerius flaccus 1.456>	 surgis ab ostrifero medius, Neptune, Geraesto.
<valerius flaccus 1.457>	et tibi Palladia pinu, Polypheme, revecto
<valerius flaccus 1.458>	ante urbem ardentis restat deprendere patris
<valerius flaccus 1.459>	reliquias, multum famulis pia iusta moratis
<valerius flaccus 1.460>	si venias. breviore petit iam caerula remo                    
<valerius flaccus 1.461>	 occupat et longe sua transtra novissimus Idas.
<valerius flaccus 1.462>	at frater magnos Lynceus servatur in usus,
<valerius flaccus 1.463>	quem tulit Arene, possit qui rumpere terras
<valerius flaccus 1.464>	et Styga transmisso tacitam deprendere visu.
<valerius flaccus 1.465>	fluctibus e mediis terras dabit ille magistro                    
<valerius flaccus 1.466>	 et dabit astra rati cumque aethera Iuppiter umbra
<valerius flaccus 1.467>	perdiderit solus transibit nubila Lynceus.
<valerius flaccus 1.468>	quin et Cecropiae proles vacat Orithyiae
<valerius flaccus 1.469>	temperet ut tremulos Zetes fraterque ceruchos.
<valerius flaccus 1.470>	nec vero Odrysius transtris impenditur Orpheus                    
<valerius flaccus 1.471>	 aut pontum remo subigit, sed carmine tonsas
<valerius flaccus 1.472>	ire docet summo passim ne gurgite pugnent.
<valerius flaccus 1.473>	donat et Iphiclo pelagus iuvenumque labores
<valerius flaccus 1.474>	Aesonides, fessum Phylace quem miserat aevo
<valerius flaccus 1.475>	non iam operum in partem, monitus sed tradat ut acres                    
<valerius flaccus 1.476>	 magnorumque viros qui laudibus urat avorum.
<valerius flaccus 1.477>	Arge, tuae tibi cura ratis, te moenia doctum
<valerius flaccus 1.478>	Thespia Palladio dant munere; sors tibi nequa
<valerius flaccus 1.479>	parte trahat tacitum puppis mare fissaque fluctu
<valerius flaccus 1.480>	vel pice vel molli conducere vulnera cera.                    
<valerius flaccus 1.481>	 pervigil Arcadio Tiphys pendebat ab astro
<valerius flaccus 1.482>	Hagniades, felix stellis qui segnibus usum
<valerius flaccus 1.483>	et dedit aequoreos caelo duce tendere cursus. 
<valerius flaccus 1.484>	      Ecce per obliqui rapidum compendia montis
<valerius flaccus 1.485>	ductor ovans laetusque dolis agnoscit Acastum                    
<valerius flaccus 1.486>	 horrentem iaculis et parmae luce coruscum.
<valerius flaccus 1.487>	ille ubi se mediae per scuta virosque carinae
<valerius flaccus 1.488>	intulit, ardenti Aesonides retinacula ferro
<valerius flaccus 1.489>	abscidit. haud aliter saltus vastataque pernix
<valerius flaccus 1.490>	venator cum lustra fugit dominoque timentem                    
<valerius flaccus 1.491>	 urget equum teneras compressus pectore tigres
<valerius flaccus 1.492>	quas astu rapuit pavido, dum saeva relictis
<valerius flaccus 1.493>	mater in adverso catulis venatur Amano.
<valerius flaccus 1.494>	it pariter propulsa ratis. stant litore matres
<valerius flaccus 1.495>	claraque vela oculis percussaque sole sequuntur                    
<valerius flaccus 1.496>	 scuta virum, donec iam celsior arbore pontus
<valerius flaccus 1.497>	immensusque ratem spectantibus abstulit aer. 
<valerius flaccus 1.498>	      Siderea tunc arce pater pulcherrima Graium
<valerius flaccus 1.499>	coepta tuens tantamque operis consurgere molem
<valerius flaccus 1.500>	laetatur; patrii neque enim probat otia regni.                    
<valerius flaccus 1.501>	 una omnes gaudent superi venturaque mundo
<valerius flaccus 1.502>	tempora quaeque vias cernunt sibi crescere Parcae.
<valerius flaccus 1.503>	sed non et Scythici genitor discrimine nati
<valerius flaccus 1.504>	intrepidus tales fundit Sol pectore voces:
<valerius flaccus 1.505>	'summe sator, cui nostra dies volventibus annis                    
<valerius flaccus 1.506>	 tot peragit reficitque vices, tuane ista voluntas
<valerius flaccus 1.507>	Graiaque nunc undis duce te nutuque secundo
<valerius flaccus 1.508>	it ratis? an meritos fas est mihi rumpere questus?
<valerius flaccus 1.509>	hoc metuens et nequa foret manus invida nato
<valerius flaccus 1.510>	non mediae telluris opes, non improba legi                    
<valerius flaccus 1.511>	 divitis arva plagae (teneant uberrima Teucer
<valerius flaccus 1.512>	et Libys et vestri Pelopis domus): horrida saevo
<valerius flaccus 1.513>	quae premis arva gelu strictosque insedimus amnes.
<valerius flaccus 1.514>	cederet his etiam et sese sine honore referret
<valerius flaccus 1.515>	ulterius, sed nube rigens ac nescia rerum                    
<valerius flaccus 1.516>	 stat super et nostros iam zona reverberat ignes.
<valerius flaccus 1.517>	quid regio immanis, quid barbarus amnibus ullis
<valerius flaccus 1.518>	Phasis et aversis proles mea gentibus obstat?
<valerius flaccus 1.519>	quid Minyae meruere queri? num vellere Graio
<valerius flaccus 1.520>	vi potitur? profugo quin agmina iungere Phrixo                    
<valerius flaccus 1.521>	 abnuit, Inoas ultor nec venit ad aras,
<valerius flaccus 1.522>	imperii sed parte virum nataeque moratus
<valerius flaccus 1.523>	coniugio videt e Graia nunc stirpe nepotes
<valerius flaccus 1.524>	et generos vocat et iunctas sibi sanguine terras.
<valerius flaccus 1.525>	flecte ratem motusque, pater, nec vulnere nostro                    
<valerius flaccus 1.526>	 aequora pande viris; veteris sat conscia luctus
<valerius flaccus 1.527>	silva Padi et viso flentes genitore sorores!'
<valerius flaccus 1.528>	adfremit his quassatque caput qui vellera dono
<valerius flaccus 1.529>	Bellipotens sibi fixa videt temptataque, contra
<valerius flaccus 1.530>	Pallas et amborum gemuit Saturnia questus.                    
<valerius flaccus 1.531>	      Tum genitor: 'vetera haec nobis et condita pergunt
<valerius flaccus 1.532>	ordine cuncta suo rerumque a principe cursu
<valerius flaccus 1.533>	fixa manent; neque enim terris tum sanguis in ullis
<valerius flaccus 1.534>	noster erat cum fata darem, iustique facultas
<valerius flaccus 1.535>	hinc mihi cum varios struerem per saecula reges.                    
<valerius flaccus 1.536>	 atque ego curarum repetam decreta mearum.
<valerius flaccus 1.537>	iam pridem regio quae virginis aequor ad Helles
<valerius flaccus 1.538>	et Tanai tenus immenso descendit ab Euro
<valerius flaccus 1.539>	undat equis floretque viris nec tollere contra
<valerius flaccus 1.540>	ulla pares animos nomenque capessere bellis                    
<valerius flaccus 1.541>	 ausa manus. sic fata locos, sic ipse fovebam.
<valerius flaccus 1.542>	accelerat sed summa dies Asiamque labantem
<valerius flaccus 1.543>	linquimus et poscunt iam me sua tempora Grai.
<valerius flaccus 1.544>	inde meae quercus tripodesque animaeque parentum
<valerius flaccus 1.545>	hanc pelago misere manum. via facta per undas                    
<valerius flaccus 1.546>	 perque hiemes, Bellona, tibi. nec vellera tantum
<valerius flaccus 1.547>	indignanda manent propiorque ex virgine rapta
<valerius flaccus 1.548>	ille dolor, sed--nulla magis sententia menti
<valerius flaccus 1.549>	fixa meae--veniet Phrygia iam pastor ab Ida,
<valerius flaccus 1.550>	qui gemitus irasque pares et mutua Grais                    
<valerius flaccus 1.551>	 dona ferat. quae classe dehinc effusa procorum
<valerius flaccus 1.552>	bella, quot ad Troiae flentes hiberna Mycenas,
<valerius flaccus 1.553>	quot proceres natosque deum, quae robora cernes
<valerius flaccus 1.554>	oppetere et magnis Asiam concedere fatis!
<valerius flaccus 1.555>	hinc Danaum de fine sedet gentesque fovebo                    
<valerius flaccus 1.556>	 mox alias. pateant montes silvaeque lacusque
<valerius flaccus 1.557>	cunctaque claustra maris, spes et metus omnibus esto.
<valerius flaccus 1.558>	arbiter ipse locos terrenaque summa movendo
<valerius flaccus 1.559>	experiar, quaenam populis longissima cunctis
<valerius flaccus 1.560>	regna velim linquamque datas ubi certus habenas.'                    
<valerius flaccus 1.561>	 tunc oculos Aegaea refert ad caerula robur
<valerius flaccus 1.562>	Herculeum Ledaeque tuens genus atque ita fatur:
<valerius flaccus 1.563>	'tendite in astra, viri: me primum regia mundo
<valerius flaccus 1.564>	Iapeti post bella trucis Phlegraeque labores
<valerius flaccus 1.565>	imposuit; durum vobis iter et grave caeli                    
<valerius flaccus 1.566>	 institui. sic ecce meus, sic orbe peracto
<valerius flaccus 1.567>	Liber et expertus remeavit Apollo.'
<valerius flaccus 1.568>	dixit et ingenti flammantem nubila sulco
<valerius flaccus 1.569>	direxit per inane facem, quae puppe propinqua
<valerius flaccus 1.570>	in bifidum discessit iter fratresque petivit                    
<valerius flaccus 1.571>	 Tyndareos, placida et mediis in frontibus haesit
<valerius flaccus 1.572>	protinus amborum lumenque innoxia fundit
<valerius flaccus 1.573>	purpureum, miseris olim implorabile nautis. 
<valerius flaccus 1.574>	      Interea medio saevus permissa profundo
<valerius flaccus 1.575>	carbasa Pangaea Boreas speculatus ab arce                    
<valerius flaccus 1.576>	 continuo Aeoliam Tyrrhenaque tendit ad antra
<valerius flaccus 1.577>	concitus. omne dei rapidis nemus ingemit alis,
<valerius flaccus 1.578>	strata Ceres motuque niger sub praepete pontus.
<valerius flaccus 1.579>	aequore Trinacrio refugique a parte Pelori
<valerius flaccus 1.580>	stat rupes horrenda fretis, quot in aethera surgit                    
<valerius flaccus 1.581>	 molibus, infernas totidem demissa sub undas.
<valerius flaccus 1.582>	nec scopulos aut antra minor iuxta altera tellus
<valerius flaccus 1.583>	cernitur. illam Acamans habitat nudusque Pyracmon,
<valerius flaccus 1.584>	has nimbi ventique domos et naufraga servat
<valerius flaccus 1.585>	tempestas, hinc in terras latumque profundum                    
<valerius flaccus 1.586>	 est iter, hinc olim soliti miscere polumque
<valerius flaccus 1.587>	infelixque fretum (neque enim tunc Aeolus illis
<valerius flaccus 1.588>	rector erat, Libya cum rumperet advena Calpen
<valerius flaccus 1.589>	Oceanus, cum flens Siculos Oenotria fines
<valerius flaccus 1.590>	perderet et mediis intrarent montibus undae),                    
<valerius flaccus 1.591>	 intonuit donec pavidis ex aethere ventis
<valerius flaccus 1.592>	Omnipotens regemque dedit, quem iussa vereri
<valerius flaccus 1.593>	saeva cohors; vix monte chalybs iterataque muris
<valerius flaccus 1.594>	saxa domant Euros. cum iam cohibere frementum
<valerius flaccus 1.595>	ora nequit, rex tunc aditus et claustra refringit                    
<valerius flaccus 1.596>	 ipse volens placatque data fera murmura porta.
<valerius flaccus 1.597>	nuntius hunc solio Boreas proturbat ab alto.
<valerius flaccus 1.598>	'Pangaea quod ab arce nefas,' ait, 'Aeole, vidi!
<valerius flaccus 1.599>	Graia novam ferro molem commenta iuventus
<valerius flaccus 1.600>	pergit et ingenti gaudens domat aequora velo.                    
<valerius flaccus 1.601>	 nec mihi libertas imis freta tollere harenis
<valerius flaccus 1.602>	qualis eram nondum vinclis et carcere clausus.
<valerius flaccus 1.603>	hinc animi structaeque viris fiducia puppis,
<valerius flaccus 1.604>	quod Borean sub rege vident. da mergere Graios
<valerius flaccus 1.605>	insanamque ratem! nil me mea pignora tangunt.                    
<valerius flaccus 1.606>	 tantum hominum compesce minas dum litora iuxta
<valerius flaccus 1.607>	Thessala necdum aliae viderunt carbasa terrae.' 
<valerius flaccus 1.608>	      Dixerat, at cuncti fremere intus et aequora venti
<valerius flaccus 1.609>	poscere. tum validam contorto turbine portam
<valerius flaccus 1.610>	impulit Hippotades, fundunt se carcere laeti                    
<valerius flaccus 1.611>	 Thraces equi Zephyrusque et nocti concolor alas
<valerius flaccus 1.612>	nimborum cum prole Notus crinemque procellis
<valerius flaccus 1.613>	hispidus et multa flavus caput Eurus harena.
<valerius flaccus 1.614>	induxere hiemem raucoque ad litora tractu
<valerius flaccus 1.615>	unanimi freta curva ferunt. nec sola Tridentis                    
<valerius flaccus 1.616>	 regna movent, vasto pariter ruit igneus aether
<valerius flaccus 1.617>	cum tonitru piceoque premit nox omnia caelo.
<valerius flaccus 1.618>	excussi manibus remi conversaque frontem
<valerius flaccus 1.619>	puppis in obliquum resonos latus accipit ictus,
<valerius flaccus 1.620>	vela super tremulum subitus volitantia malum                    
<valerius flaccus 1.621>	 turbo rapit. qui tum Minyis trepidantibus horror
<valerius flaccus 1.622>	cum picei fulsere poli pavidamque coruscae
<valerius flaccus 1.623>	ante ratem cecidere faces antemnaque laevo
<valerius flaccus 1.624>	prona dehiscentem cornu cum sustulit undam.
<valerius flaccus 1.625>	non hiemem missosque putant consurgere ventos                    
<valerius flaccus 1.626>	 ignari, sed tale fretum. tum murmure maesto:
<valerius flaccus 1.627>	'hoc erat inlicitas temerare rudentibus undas
<valerius flaccus 1.628>	quod nostri timuere patres. vix litore puppem
<valerius flaccus 1.629>	solvimus et quanto fremitu se sustulit Aegon!
<valerius flaccus 1.630>	hocine Cyaneae concurrunt aequore cautes                    
<valerius flaccus 1.631>	 tristius an miseris superest mare? linquite, terrae,
<valerius flaccus 1.632>	spem pelagi sacrosque iterum seponite fluctus!'
<valerius flaccus 1.633>	haec iterant segni flentes occumbere leto.
<valerius flaccus 1.634>	magnanimus spectat pharetras et inutile robur
<valerius flaccus 1.635>	Amphitryoniades. miscent suprema paventes                    
<valerius flaccus 1.636>	 verba alii iunguntque manus atque ora fatigant
<valerius flaccus 1.637>	aspectu in misero ~tota~ cum protinus alnus
<valerius flaccus 1.638>	solvitur et vasto puppis mare sorbet hiatu.
<valerius flaccus 1.639>	illam huc atque illuc nunc torquens verberat Eurus,
<valerius flaccus 1.640>	nunc stridens Zephyris aufert Notus. undique fervent                    
<valerius flaccus 1.641>	 aequora, cum subitus trifida Neptunus in hasta
<valerius flaccus 1.642>	caeruleum fundo caput extulit. 'hanc mihi Pallas
<valerius flaccus 1.643>	et soror hanc,' inquit, 'mulcens mea pectora fletu
<valerius flaccus 1.644>	abstulerint; veniant Phariae Tyriaeque carinae
<valerius flaccus 1.645>	permissumque putent. quotiens mox rapta videbo                    
<valerius flaccus 1.646>	 vela notis plenasque aliis clamoribus undas!
<valerius flaccus 1.647>	non meus Orion aut saevus Pliade Taurus
<valerius flaccus 1.648>	mortis causa novae; miseris tu gentibus, Argo,
<valerius flaccus 1.649>	fata paras nec iam merito tibi, Tiphy, quietum
<valerius flaccus 1.650>	ulla parens volet Elysium manesque piorum.'                    
<valerius flaccus 1.651>	 haec ait et pontum pater ac turbata reponit
<valerius flaccus 1.652>	litora depellitque Notos, quos caerulus horror
<valerius flaccus 1.653>	et madido gravis unda sinu longeque secutus
<valerius flaccus 1.654>	imber ad Aeoliae tendunt simul aequora portae.
<valerius flaccus 1.655>	emicuit reserata dies caelumque resolvit                    
<valerius flaccus 1.656>	 arcus et in summos redierunt nubila montes.
<valerius flaccus 1.657>	iam placidis ratis exstat aquis, quam gurgite ab imo
<valerius flaccus 1.658>	et Thetis et magnis Nereus socer erigit ulnis.
<valerius flaccus 1.659>	ergo umeros ductor sacro velatur amictu
<valerius flaccus 1.660>	Aesoniamque capit pateram, quam munere gaudens                     
<valerius flaccus 1.661>	 liquerat hospitio pharetrasque rependerat auro
<valerius flaccus 1.662>	Salmoneus, nondum ille furens, cum fingeret alti
<valerius flaccus 1.663>	quadrifida trabe tela Iovis contraque ruenti
<valerius flaccus 1.664>	aut Athon aut Rhodopen maestae nemora ardua Pisae
<valerius flaccus 1.665>	aemulus et miseros ipse ureret Elidis agros.                    
<valerius flaccus 1.666>	 hac pelago libat latices et talibus infit:
<valerius flaccus 1.667>	'di, quibus undarum tempestatisque sonorae
<valerius flaccus 1.668>	imperium et magno penitus par regia caelo,
<valerius flaccus 1.669>	tuque, fretum divosque pater sortite biformes,
<valerius flaccus 1.670>	seu casus nox ista fuit seu, volvitur axis                    
<valerius flaccus 1.671>	 ut superum, sic stare~t opus~ tollique vicissim
<valerius flaccus 1.672>	pontus habet seu te subitae nova puppis imago
<valerius flaccus 1.673>	armorumque hominumque truces consurgere in iras
<valerius flaccus 1.674>	impulit, haec luerim satis et tua numina, rector,
<valerius flaccus 1.675>	iam fuerint meliora mihi. da reddere terris                    
<valerius flaccus 1.676>	 has animas patriaeque amplecti limina portae!
<valerius flaccus 1.677>	tum quocumque loco meritas tibi plurimus aras
<valerius flaccus 1.678>	pascet honos, quantusque rotis horrendus equisque
<valerius flaccus 1.679>	stas, pater, atque ingens utrimque fluentia Triton
<valerius flaccus 1.680>	frena tenet, tantus nostras condere per urbes.'                    
<valerius flaccus 1.681>	 dixerat haec. oritur clamor dextraeque sequentum
<valerius flaccus 1.682>	verba ducis. sic cum stabulis et messibus ingens
<valerius flaccus 1.683>	ira deum et Calabri populator Sirius arvi
<valerius flaccus 1.684>	incubuit, coit agrestum manus anxia priscum
<valerius flaccus 1.685>	in nemus et miseris dictat pia vota sacerdos.                    
<valerius flaccus 1.686>	 ecce autem molli Zephyros descendere lapsu
<valerius flaccus 1.687>	aspiciunt, volat immissis cava pinus habenis
<valerius flaccus 1.688>	infinditque salum et spumas vomit aere tridenti;
<valerius flaccus 1.689>	Tiphys agit tacitique sedent ad iussa ministri,
<valerius flaccus 1.690>	qualiter ad summi solium Iovis omnia circum                    
<valerius flaccus 1.691>	 prona parata deo, ventique imbresque nivesque
<valerius flaccus 1.692>	fulguraque et tonitrus et adhuc in fontibus amnes. 
<valerius flaccus 1.693>	      At subitus curaque ducem metus acrior omni
<valerius flaccus 1.694>	mensque mali praesaga quatit, quod regis adortus
<valerius flaccus 1.695>	progeniem raptoque dolis crudelis Acasto                    
<valerius flaccus 1.696>	 cetera nuda neci medioque in crimine patrem
<valerius flaccus 1.697>	liquerit ac nullis inopem vallaverit armis,
<valerius flaccus 1.698>	ipse procul nunc tuta tenens; ruat omnis in illos
<valerius flaccus 1.699>	quippe furor. nec vana pavet trepidatque futuris. 
<valerius flaccus 1.700>	      Saevit atrox Pelias inimicaque vertice ab alto                    
<valerius flaccus 1.701>	 vela videt nec qua se ardens effundere possit.
<valerius flaccus 1.702>	nil animi, nil regna iuvant; fremit obice ponti
<valerius flaccus 1.703>	clausa cohors telisque salum facibusque coruscat.
<valerius flaccus 1.704>	haud secus, aerisona volucer cum Daedalus Ida
<valerius flaccus 1.705>	prosiluit iuxtaque comes brevioribus alis,                    
<valerius flaccus 1.706>	 nube nova linquente domos Minoia frustra
<valerius flaccus 1.707>	infremuit manus et visu lassatur inani
<valerius flaccus 1.708>	omnis eques plenisque redit Gortyna pharetris.
<valerius flaccus 1.709>	quin etiam in thalamis primoque in limine Acasti
<valerius flaccus 1.710>	fusus humo iuvenis gressus et inania signa                    
<valerius flaccus 1.711>	 ore premit sparsisque legens vestigia canis
<valerius flaccus 1.712>	'te quoque iam maesti forsan genitoris imago,
<valerius flaccus 1.713>	nate,' ait 'et luctus subeunt suspiria nostri
<valerius flaccus 1.714>	iamque dolos circumque trucis discrimina leti
<valerius flaccus 1.715>	mille vides. qua te, infelix, quibus insequar oris?                    
<valerius flaccus 1.716>	 non Scythicas ferus ille domos nec ad ostia Ponti
<valerius flaccus 1.717>	tendit iter, falsae sed captum laudis amore
<valerius flaccus 1.718>	te, puer, in nostrae durus tormenta senectae
<valerius flaccus 1.719>	nunc lacerat. celsis an si freta puppibus essent
<valerius flaccus 1.720>	pervia, non ultro iuvenes classemque dedissem?                    
<valerius flaccus 1.721>	 o domus, o freti nequiquam prole penates!'
<valerius flaccus 1.722>	dixit et extemplo furiis iraque minaci
<valerius flaccus 1.723>	terribilis: 'sunt hic etiam tua vulnera, praedo,
<valerius flaccus 1.724>	sunt lacrimae carusque parens!' simul aedibus altis
<valerius flaccus 1.725>	itque reditque fremens rerumque asperrima versat.                    
<valerius flaccus 1.726>	 Bistonas ad meritos cum cornua saeva Thyoneus
<valerius flaccus 1.727>	torsit et infelix iam mille furoribus Haemus,
<valerius flaccus 1.728>	iam Rhodopes nemora alta gemunt, talem incita longis
<valerius flaccus 1.729>	porticibus coniunxque fugit natique Lycurgum. 
<valerius flaccus 1.730>	      Tartareo tum sacra Iovi Stygiisque ferebat                    
<valerius flaccus 1.731>	 manibus Alcimede tanto super anxia nato,
<valerius flaccus 1.732>	siquid ab excitis melius praenosceret umbris.
<valerius flaccus 1.733>	ipsum etiam curisque parem talesque prementem
<valerius flaccus 1.734>	corde metus ducit, facilem tamen, Aesona coniunx.
<valerius flaccus 1.735>	in scrobibus cruor et largus Phlegethontis operti                    
<valerius flaccus 1.736>	 stagnat honos saevoque vocat grandaeva tumultu
<valerius flaccus 1.737>	Thessalis exanimes atavos magnaeque nepotem
<valerius flaccus 1.738>	Pleiones. et iam tenues ad carmina vultus
<valerius flaccus 1.739>	extulerat maestosque tuens natumque nurumque
<valerius flaccus 1.740>	talia libato pandebat sanguine Cretheus:                    
<valerius flaccus 1.741>	 'mitte metus, volat ille mari, quantumque propinquat
<valerius flaccus 1.742>	iam magis atque magis variis stupet Aea deorum
<valerius flaccus 1.743>	prodigiis quatiuntque truces oracula Colchos.
<valerius flaccus 1.744>	heu quibus ingreditur fatis, qui gentibus horror
<valerius flaccus 1.745>	pergit! mox Scythiae spoliis nuribusque superbus                    
<valerius flaccus 1.746>	 adveniet--cuperem ipse graves tum rumpere terras--,
<valerius flaccus 1.747>	sed tibi triste nefas fraternaque turbidus arma
<valerius flaccus 1.748>	rex parat et saevas irarum concipit ignes.
<valerius flaccus 1.749>	quin rapis hinc animam et famulos citus effugis artus?
<valerius flaccus 1.750>	i, meus es, iam te in lucos pia turba silentum                    
<valerius flaccus 1.751>	 secretisque ciet volitans pater Aeolus arvis.' 
<valerius flaccus 1.752>	      Horruit interea famulum clamore supremo
<valerius flaccus 1.753>	maesta domus, regemque fragor per moenia differt
<valerius flaccus 1.754>	mille ciere manus et iam dare iussa vocatis.
<valerius flaccus 1.755>	flagrantes aras vestemque nemusque sacerdos                    
<valerius flaccus 1.756>	 praecipitat subitisque pavens circumspicit, Aeson
<valerius flaccus 1.757>	quid moveat. quam multa leo cunctatur in arta
<valerius flaccus 1.758>	mole virum rictuque genas et lumina pressit,
<valerius flaccus 1.759>	sic curae subiere ducem, ferrumne capessat
<valerius flaccus 1.760>	imbelle atque aevi senior gestamina primi                    
<valerius flaccus 1.761>	 an patres regnique acuat mutabile vulgus.
<valerius flaccus 1.762>	contra effusa manus haerensque in pectore coniunx
<valerius flaccus 1.763>	'me quoque' ait 'casus comitem quicumque propinquat
<valerius flaccus 1.764>	accipies nec fata traham natumque videbo
<valerius flaccus 1.765>	te sine, sat caeli patiens, cum prima per altum                    
<valerius flaccus 1.766>	 vela dedit, potui quae tantum ferre dolorem.'
<valerius flaccus 1.767>	talia per lacrimas. et iam circumspicit Aeson,
<valerius flaccus 1.768>	praeveniat quo fine minas, quae fata capessat
<valerius flaccus 1.769>	digna satis; magnos obitus natumque domumque
<valerius flaccus 1.770>	et genus Aeolium pugnataque poscere bella.                    
<valerius flaccus 1.771>	 est etiam ante oculos aevum rudis altera proles,
<valerius flaccus 1.772>	ingentes animos et fortia discere facta
<valerius flaccus 1.773>	quem velit atque olim leti meminisse paterni.
<valerius flaccus 1.774>	ergo sacra novat. veteris sub nocte cupressi
<valerius flaccus 1.775>	sordidus et multa pallens ferrugine taurus                    
<valerius flaccus 1.776>	 stabat adhuc, cui caeruleae per cornua vittae
<valerius flaccus 1.777>	et taxi frons hirta comis; ipse aeger anhelans
<valerius flaccus 1.778>	impatiensque loci visaque exterritus umbra.
<valerius flaccus 1.779>	hunc sibi praecipuum gentis de more nefandae
<valerius flaccus 1.780>	Thessalis in seros Ditis servaverat usus,                    
<valerius flaccus 1.781>	 tergeminam cum placat eram Stygiasque supremo
<valerius flaccus 1.782>	obsecrat igne domos, iamiam exorabile retro
<valerius flaccus 1.783>	carmen agens; neque enim ante leves niger avehit umbras
<valerius flaccus 1.784>	portitor et cunctae primis stant faucibus Orci.
<valerius flaccus 1.785>	illum ubi terrifici superesse in tempore sacri                    
<valerius flaccus 1.786>	 conspexit, statuit leto supremaque fatur
<valerius flaccus 1.787>	ipse manu tangens damnati cornua tauri:
<valerius flaccus 1.788>	'vos quibus imperium Iovis et non segne peractum
<valerius flaccus 1.789>	lucis iter, mihi conciliis, mihi cognita bellis
<valerius flaccus 1.790>	nomina magnorum fama sacrata nepotum                    
<valerius flaccus 1.791>	 tuque, excite parens umbris, ut nostra videres
<valerius flaccus 1.792>	funera et oblitos superum paterere dolores,
<valerius flaccus 1.793>	da placidae mihi sedis iter meque hostia vestris
<valerius flaccus 1.794>	conciliet praemissa locis! tu, nuntia sontum
<valerius flaccus 1.795>	virgo Iovi, terras oculis quae prospicis aequis,                    
<valerius flaccus 1.796>	 ultricesque deae Fasque et grandaeva Furorum
<valerius flaccus 1.797>	Poena parens, meritis regis succedite tectis
<valerius flaccus 1.798>	et saevas inferte faces! sacer effera raptet
<valerius flaccus 1.799>	corda pavor nec sola mei gravia adfore nati
<valerius flaccus 1.800>	arma ratemque putet. classes et Pontica signa                    
<valerius flaccus 1.801>	 atque indignatos temerato litore reges
<valerius flaccus 1.802>	mente agitet semperque metu decurrat ad undas
<valerius flaccus 1.803>	arma ciens: mors sera viam temptataque claudat
<valerius flaccus 1.804>	effugia et nostras nequeat praecurrere diras,
<valerius flaccus 1.805>	sed reduces iam iamque viros auroque coruscum                    
<valerius flaccus 1.806>	 cernat iter. stabo insultans et ovantia contra
<valerius flaccus 1.807>	ora manusque feram. tum vobis siquod inausum
<valerius flaccus 1.808>	arcanumque nefas et adhuc incognita leti
<valerius flaccus 1.809>	sors superest, date fallaci pudibunda senectae
<valerius flaccus 1.810>	exitia indecoresque obitus! non Marte nec armis                    
<valerius flaccus 1.811>	 aut nati precor ille mei dignatus ut umquam
<valerius flaccus 1.812>	ense cadat; quae fida manus, quae cara suorum
<valerius flaccus 1.813>	diripiat laceretque senem nec membra sepulchro
<valerius flaccus 1.814>	contegat. haec noster de rege piacula sanguis
<valerius flaccus 1.822>	sumat et heu cunctae quas misit in aequora gentes!'                    
<valerius flaccus 1.815>	adstitit et nigro fumantia pocula tabo                    
<valerius flaccus 1.816>	 contigit ipsa gravi Furiarum maxima dextra,
<valerius flaccus 1.817>	illi avide exceptum pateris hausere cruorem. 
<valerius flaccus 1.818>	      Fit fragor: inrumpunt sonitu, qui saeva ferebant
<valerius flaccus 1.819>	imperia et strictos iussis regalibus enses.
<valerius flaccus 1.820>	in media iam morte senes suffectaque leto                    
<valerius flaccus 1.821>	 lumina et undanti revomentes veste cruorem
<valerius flaccus 1.823>	conspiciunt primoque rudem sub limine rerum                    
<valerius flaccus 1.824>	te, puer, et visa pallentem morte parentum
<valerius flaccus 1.825>	diripiunt adduntque tuis. procul horruit Aeson
<valerius flaccus 1.826>	excedens memoremque tulit sub nubibus umbram. 
<valerius flaccus 1.827>	      Cardine sub nostro rebusque abscisa supernis
<valerius flaccus 1.828>	Tartarei sedet aula patris. non illa ruenti
<valerius flaccus 1.829>	accessura polo, victam si volvere molem
<valerius flaccus 1.830>	ingenti placet ore Chaos, quod pondere fessam                    
<valerius flaccus 1.831>	 materiem lapsumque queat consumere mundum.
<valerius flaccus 1.832>	hic geminae aeternum portae, quarum altera dura
<valerius flaccus 1.833>	semper lege patens populos regesque receptat,
<valerius flaccus 1.834>	ast aliam temptare nefas et tendere contra:
<valerius flaccus 1.835>	rara et sponte patet, siquando pectore ductor                    
<valerius flaccus 1.836>	 vulnera nota gerens, galeis praefixa rotisque
<valerius flaccus 1.837>	cui domus aut studium mortales pellere curas,
<valerius flaccus 1.838>	culta fides, longe metus atque ignota cupido,
<valerius flaccus 1.839>	seu venit in vittis castaque in veste sacerdos.
<valerius flaccus 1.840>	quos omnes levibus plantis et lampada quassans                    
<valerius flaccus 1.841>	 progenies Atlantis agit. lucet via late
<valerius flaccus 1.842>	igne dei, donec silvas et amoena piorum
<valerius flaccus 1.843>	deveniant camposque, ubi sol totumque per annum
<valerius flaccus 1.844>	durat aprica dies thiasique chorique virorum
<valerius flaccus 1.845>	carminaque et quorum populis iam nulla cupido.                    
<valerius flaccus 1.846>	 has pater in sedes aeternaque moenia natum
<valerius flaccus 1.847>	inducitque nurum. tum porta quanta sinistra
<valerius flaccus 1.848>	poena docet maneat Pelian, quot limine monstra.
<valerius flaccus 1.849>	mirantur tantos strepitus turbamque ruentem
<valerius flaccus 1.850>	et loca et infernos almae virtutis honores.

